正宗分明一乘之行，其第一章，明所行行已竟，茲明能行人，即明由修安樂行所成就之人也。釋之者，為。在經品次第，則居十五。
佛自久遠劫來，所化成之菩薩，數量無上，功德無上，即佛化導巧妙之智慧無上。為示現教化無上，故有此品。
以諸菩薩從地中而升至虛空，故曰從地涌出。然此為事相，茲更就教義詳釋之如下。先釋地為何義：或云超出於生死之地，或云開顯菩提心於眾生心地，解之者良非一說。但就本經言，地者，即一乘實相之境地，以為佛果妙覺智所究竟證故，亦名為佛之果地、覺地。
次釋從地涌出者為何等菩薩：六萬河沙菩薩，亦各各有六萬河沙眷屬，中有四大上首為導師。六萬者，即六識心。四導師者，即十住、十行、十回向、十地，共四十也。言此一一皆具六法之根、塵、識心，若能契合於一乘實相之境，即皆應念化為圓明妙智，顯現於妙覺果地之中，以證住、行、向、地之果也。次復釋以何因緣而此諸菩薩從地涌出，即已修習此四安樂行故，及行此四行之人已成就故。
爾時，他方國土諸來菩薩摩訶薩過八河沙數，於大眾中起，合掌作禮，而白佛言：世尊！若聽我等於佛滅後，在此娑婆世界勤加精進，護持、讀誦、書寫、供養是經典者，當於此土而廣說之。
此謂從他國土來之諸菩薩，請在娑婆世界護持是經也。
爾時，佛告諸菩薩摩訶薩眾：止！善男子！不須汝等護持此經。所以者何？我娑婆世界自有六萬河沙等菩薩摩訶薩，一一菩薩各有六萬河沙眷屬，是諸人等能於我滅後護持、讀誦、廣說此經。
此謂不須由他方菩薩住於本土護持是經也。以他土菩薩與他土有緣，而此土自有菩薩與本土有緣，故未之許。更就深密相言之，一切佛法皆從自性而得，六識心雖具足煩惱，若悟本心盡為妙智，故須自修自證，不待他求，不假他助。若向外馳求，及希他教化，皆如來之所不許也。
佛說是時，娑婆世界三千大千國土地皆振裂，而於其中有無量千萬億菩薩摩訶薩同時涌出。是諸菩薩身皆金色、三十二相、無量光明，先盡在此娑婆世界之下，此界虛空中住。是諸菩薩聞釋迦牟尼佛所說音聲從下發來，一一菩薩皆是大眾唱導之首，各將六萬河沙眷屬，況將五萬、四萬、三萬、二萬、一萬河沙等眷屬者，況復乃至一河沙、半河沙、四分之一，乃至千萬億那由他分之一，況復千萬億那由他眷屬，況復億萬眷屬，況復千萬、百萬乃至一萬，況復一千、一百，乃至一十，況復將五、四、三、二、一弟子者，況復單己樂遠離行。如是等比，無量無邊，算數譬喻所不能知。
大千界地皆振裂，以將有諸大菩薩從地涌出，故現是相。佛身三十二相，而諸菩薩亦皆如是相好者，以初地以上菩薩，已由相似位而進於分證位，皆於十方世界分現應化，相好等同於佛也。虛空輪，周遍十方，本無上下可言，惟此就所依之地涌出以升住於空，故顯為來從地下。又諸法實相之地，本離一切分別相，故此地即為第一義空，亦即前說所安住無量、無邊、無障、無礙之空。
惟因當下開發顯現之故，斯分別名其事相為涌出，為住空耳。眷屬，即弟子眾多之稱。由六萬河沙眷屬，至千萬億那由他分河沙眷屬之一，此為以河沙為單位而遞減之諸數。那由他，即此土數量之垓。千萬億那由他眷屬，至五、四、三、二、一弟子，此亦眷屬遞減之數，但不帶分數耳。單己樂遠離行，謂樂自獨行并無弟子者，然亦不可以數計，總言涌出菩薩之多。
是諸菩薩從地出已，各詣虛空七寶妙塔，多寶如來、釋迦牟尼佛所。到已，向二世尊頭面禮足，及至諸寶樹下師子座上佛所，亦皆作禮，右繞三匝，合掌恭敬，以諸菩薩種種贊法而以贊嘆，住在一面，欣樂瞻仰於二世尊。
既禮多寶、釋迦，復向各分身佛繞行禮贊，顯佛眾禮繁，以啟下文時分之久。
是諸菩薩摩訶薩從初涌出，以諸菩薩種種贊法而贊於佛，如是時間，經五十小劫。是時，釋迦牟尼佛默然而坐，及諸四眾亦皆默然。五十小劫，佛神力故，令諸大眾謂如半日。
五十小劫之久，佛以神力促之，令大眾謂如半日也。蓋眾生感覺此時分，如眾生心量中之半日，實則佛心量中之五十小劫如故，此所謂由佛神力也。蓋一類有一類之時劫，而每類時劫中即各自有其心量中之單位，與其極短極長之概量。如人類心量中之壽量，為時、日、月、年、世紀等；四王天之壽量，以人間五十年為一天等；至佛之壽量，則短劫攝長劫，長劫攝短劫，劫至無量佛亦與為無量，劫只半日佛亦與為半日，此即不可思議佛境界之時劫數量矣。非若眾生心量中之壽量，有智慧、根器等為之囿限也。
爾時，四眾亦以佛神力故，見諸菩薩遍滿無量百千萬億國土虛空。
是菩薩眾中，有四導師：一名上行，二名無邊行，三名凈行，四名安立行。是四菩薩於其眾中，最為上首唱導之師，在大眾前，各共合掌，觀釋迦牟尼佛而問訊言：世尊！少病少惱，安樂行不？所應度者，受教易不？不令世尊生疲勞耶？爾時，四大菩薩而說偈言：世尊安樂，少病少惱，教化眾生，得無疲倦？又諸眾生，受化易不？不令世尊，生疲勞耶？
上行者，十住位中初發心住最難，故稱為上。無邊行，謂修廣大菩薩之行。凈行，謂修一切回向行而不生住著。安立行，謂隨順一切功德而能安住。眾生煩惱病輕，則易化度，不生疲勞。省問如來，即省問其度生之事業也。
爾時，世尊於菩薩大眾中而作是言：如是！如是！諸善男子！如來安樂，少病少惱。諸眾生等易可化度，無有疲勞。所以者何？是諸眾生，世世已來，常受我化，亦於過去諸佛恭敬尊重，種諸善根。此諸眾生，始見我身，聞我所說，即皆信受，入如來慧，除先修習學小乘者，如是之人，我今亦令得聞是經，入於佛慧。
是諸眾生世世已來常受我化，就已開顯後言之，則為下文中所述，此處應指受世尊前劫十六沙彌之教化而言。亦曾敬事過去諸佛，明已宿植德本。眾生始見、始聞即能信受入於佛慧，此為頓悟菩薩，本具佛智，開顯即悟，不獨華嚴，而阿含、方等、般若等會均有之。習小乘者為漸悟菩薩，久受佛教，特尚未聞會三歸一之義。一聞是經，即入佛慧，顯是經最為勝妙而有力也。
爾時，諸大菩薩而說偈言：善哉善哉！大雄世尊！諸眾生等，易可化度。能問諸佛，甚深智慧，聞已信行，我等隨喜。
能問於佛之甚深智慧，故能有聞；聞復信行，均顯眾生易度。隨喜，謂隨順歡喜也。
於時，世尊贊嘆上首諸大菩薩：善哉！善哉！善男子！汝等能於如來發隨喜心。
爾時，彌勒菩薩及八千河沙諸菩薩眾皆作是念：我等從昔已來，不見不聞如是大菩薩摩訶薩眾從地涌出，住世尊前，合掌供養，問訊如來。時彌勒菩薩摩訶薩知八千河沙諸菩薩等心之所念，并欲自決所疑，合掌向佛，以偈問曰：無量千萬億，大眾諸菩薩，昔所未曾見，愿兩足尊說，
此疑問諸菩薩涌地住空，從未見聞是事，今果從何而至也。
彌勒為等覺地菩薩，為十地以上果地菩薩之上首，法華開會之始，釋尊放光照境，即由彌勒領眾興疑；而今者佛涌虛空，亦由彌勒動念申問。顯一乘妙法，為佛自證究竟利他之智，悉由佛之果地覺海中流出，彼等覺菩薩猶有一間之隔也。
如來自證利他之大乘法門有三，釋之如下：一、以眾生心為本，開相顯性，使轉為佛智慧，此為唯心法門，假彌勒開示之；一、以發生一切佛法之智，為萬行之先導，因以成就佛果之功德，此為般若法門，假文殊師利開示之；一、直從佛之圓滿妙覺果海發心為因，使最初一念即直入於佛之果海，從佛權實二智之法以發心起行，即密宗之大日如來法，亦即毗盧遮那法，此為佛果法門，惟佛能證之說之。以上為三種大乘教門，而此經之妙法正合佛果教門，是以召彌勒等之疑也。
是從何所來，以何因緣集，巨身大神通，智慧叵思議。其志念堅固，有大忍辱力，眾生所樂見，為從何所來？
此頌菩薩來處。謂從何處來及以何因緣來也。巨身、神通、智慧、志堅固、忍辱力，以此五德故，為眾所樂見。
一一諸菩薩，所將諸眷屬，其數無有量，如河沙等。或有大菩薩，將六萬沙，如是諸大眾，一心求佛道。是諸大師等，六萬河沙，俱來供養佛，及護持是經。將五萬沙，其數過於是，四萬及三萬，二萬至一萬，一千一百等，乃至一沙，半及三四分，億萬分之一，千萬那由他，萬億諸弟子，乃至於半億，其數復過上。百萬至一萬，一千及一百，五十與一十，乃至三二一，單己無眷屬，樂於獨處者，俱來至佛所，其數轉過上。如是諸大眾，若人行籌數，過於沙劫，猶不能盡知。
此頌菩薩來數。茲以經頌互證。釋其數量之義如下：初一頌，總嘆其數無量。以下各頌，乃次第舉其數目。六萬河沙菩薩摩訶薩，一一各將六萬河沙眷屬，如是三十六萬河沙之大師，既皆一心求道，俱來供佛，俱來持經。然仍有將五萬河沙眷屬之諸菩薩，此諸菩薩之數，更多於將六萬河沙眷屬之菩薩摩訶薩之數，即不止為六萬河沙之數是也。然更有將四萬河沙眷屬之諸菩薩，此諸菩薩之數，又多於將五萬河沙眷屬之菩薩之數，即更不止為六萬河沙之數是也。況猶有將三萬，將二萬，乃至一河沙、二分河沙之一、三分河沙之一，乃至千萬億那由他分河沙之一，此諸眷屬之數之大，姑不具論。而此一一大眾導首菩薩之數，實已不可思議，況仍當加入將千萬億那由他眷屬者，將億萬眷屬者，將千萬、百萬眷屬者，乃至將一千、一百、一十眷屬者，乃至將五、四、三、二、一弟子者，乃至一無所將者。如是等諸菩薩眾之數，故為籌人計算，歷沙劫所不能盡。
是諸大威德，精進菩薩眾，誰為其說法，教化而成就？從誰初發心，稱揚何佛法，受持行誰經，修習何佛道？
此頌如何教化。
如是諸菩薩，神通大智力，四方地振裂，皆從中涌出。世尊我昔來，未曾見是事，愿說其所從，國土之名號。我常游諸國，未曾見是眾，我於此眾中，乃不識一人，忽然從地出，愿說其因緣。
此頌向未聞見。
今此之大會，無量百千億，是諸菩薩等，皆欲知此事，是諸菩薩眾，本末之因緣，無量德世尊，惟愿決眾疑！
爾時，釋迦牟尼分身諸佛從無量千萬億他方國土來者，在於八方諸寶樹下師子座上結跏趺坐。其佛侍者各各見是菩薩大眾於三千大千世界四方從地涌出，住於虛空，各白其佛言：世尊！此諸無量無邊阿僧只菩薩大眾從何所來？爾時，諸佛各告侍者：諸善男子！且待須臾。有菩薩摩訶薩名曰彌勒，釋迦牟尼佛之所授記，次後作佛，已問斯事，佛今答之，汝等自當因是得聞。
爾時，釋迦牟尼佛告彌勒菩薩：善哉！善哉！阿逸多乃能問佛如是大事，汝等當共一心，被精進鎧，發堅固意。如來今欲顯發宣示諸佛智慧、諸佛自在神通之力、諸佛師子奮迅之力、諸佛威猛大勢之力。
此贊其能問，許以宣說也。阿逸多，彌勒菩薩之名，義言無能勝。彌勒此問，并非問菩薩之因行，乃問佛果覺地之德，故曰佛之大事。下文，即伏於此。精進、堅固，此為告誡會眾，令起深信。以心不精進，意不堅固，則易滋惑亂，將不能信於佛道。佛之法身即智慧性，佛之報身即智慧相，佛之化身即神通力。順眾生之機，說決定了義之教，為師子奮迅力。正行所作，制服摧破，為威猛力。言今因彌勒之問，將以如來之秘密一一顯示也。
爾時，世尊欲重宣此義，而說偈言：當精進一心，我欲說此事，勿得有疑悔，佛智叵思議。汝今出信力，住於忍善中，昔所未聞法，今皆當得聞。我今安慰汝，勿得懷疑懼！佛無不實語，智慧不可量，所得第一法，甚深叵分別。如是今當說，汝等一心聽。
信而有力，斯為深信，仍須住於忍善之中，則此信力更為不可搖動。能以此信聞受昔所未聞之如來智慧，方免疑悔與懼耳。
爾時，世尊說此偈已，告彌勒菩薩：我今於此大眾宣告汝等。阿逸多！是諸大菩薩摩訶薩無量無數阿僧只從地涌出，汝等昔所未見者，我於是娑婆世界得阿耨多羅三藐三菩提已，教化示導是諸菩薩，調伏其心，令發道意。
此釋正告我化。謂是諸菩薩，為我於此世界成道以後所自教化之菩薩也。
此諸菩薩皆於是娑婆世界之下，此界虛空中住，於諸經典讀誦通利，思惟分別正憶念。阿逸多！是諸善男子等，不樂在眾，多有所說，常樂靜處，勤行精進，未曾休息，亦不依止人天而住，常樂深智，無有障礙，亦常樂於諸佛之法，一心精進，求無上慧。
此釋菩薩住行。虛空中住，為住；於諸經典讀誦通利句以下，為行。大千世界，固為三界、二十五有眾生有漏十業之所幻現，亦即釋尊大悲愿力之所攝持，究其體性，本來空寂。菩薩心已調伏，依於佛智究竟果地，發菩提心，修安樂行，其心清凈，所居穢土無復垢相，即為已安住於本師常寂光土之中，即為住最上品之凈土，亦即為住於第一義空，此為虛空中住之義。經典，指大乘經典。不依止人天而住，謂不依人天乘而住，依佛乘而住也。
爾時，世尊欲重宣此義，而說偈言：阿逸汝當知！是諸大菩薩，從無數劫來，修習佛智慧，悉是我所化，令發大道心。
此一頌半頌佛所教化。
此等是我子，依止是世界，常行頭陀事，志樂於靜處，舍大眾憒鬧，不樂多所說。如是諸子等，學習我道法，晝夜常精進，為求佛道故，
此二頌半頌樂靜精進。發精進行者，名為頭陀。
在娑婆世界，下方空中住。志念力堅固，常勤求智慧，說種種妙法，其心無所畏。我於伽耶城，菩提樹下坐，得成最正覺，轉無上法輪，爾乃教化之，令初發道心，今皆住不退，悉當得成佛。
此三頌半頌住及行。伽耶城，與佛菩提場相近之城。
我今說實語，汝等一心信，我從久遠來，教化是等眾。
此頌結勸生信。佛前言諸菩薩眾為成道後所化，而於此忽言久遠教化。雖欲以佛之果德微示其機，正恐非眾生思議所及，故佛先再三勸信其為實語也。
爾時，彌勒菩薩摩訶薩及無數諸菩薩等，心生疑惑，怪未曾有，而作是念：云何世尊於少時間教化如是無量無邊阿僧只諸大菩薩，令住阿耨多羅三藐三菩提？
蓋化行之時短，化眾之人多，化成之德大，故為難信。
即白佛言：世尊！如來為太子時，出於釋宮，去伽耶城不遠，坐於道場，得成阿耨多羅三藐三菩提。從是已來，始過四十余年。世尊云何於此少時大作佛事，以佛勢力，以佛功德，教化如是無量大菩薩眾，當成阿耨多羅三藐三菩提？世尊！此大菩薩眾，假使有人於千萬億劫，數不能盡，不得其邊。斯等久遠已來，於無量無邊諸佛所，植諸善根，成就菩薩道，常修梵行。世尊！如此之事，世所難信。
此釋事相難信。如來說法，本不限於時相。惟就顯相言之，法華一會，在般若會以後，去佛成道後止四十年耳。佛之勢力功德，化生成道，原為不可測度。但時少、人眾，而所化成者均為久遠以來夙植德本之人，故於事實為難信耳。
譬如有人，色美發黑，年二十五，指百歲人，言是我子；其百歲人亦指年少，言是我父，生育我等。是事難信。
此釋喻理難信。幼為老者之父，形之於喻，亦無是理也。
佛亦如是，得道已來，其實未久，而此大眾諸菩薩等，已於無量千萬億劫為佛道故，勤行精進，善入、出、住無量百千萬億三昧，得大神通，久修梵行，善能次第習諸善法，巧於問答，人中之寶，一切世間甚為希有。今日世尊方云：得佛道時，初令發心，教化示導，令向阿耨多羅三藐三菩提。世尊得佛未久，乃能作此大功德事，
此釋時期難信。諸菩薩眾，已於無量千萬億劫以前修習成就。而世尊今日乃謂於自成道後方令發心，以時考之，尤為難信。
我等雖復信佛隨宜所說，佛所出言未曾虛妄，佛所知者，皆悉通達。然諸新發意菩薩於佛滅後，若聞是語，或不信受，而起破法罪業因緣。唯然，世尊！愿為解說！除我等疑，及未來世諸善男子聞此事已，亦不生疑。
此釋疑問所由。言如來說法，隨眾生所宜，且從無妄語。又我等於佛所說，縱未了解，然因信佛智通達無礙故，即無不先信佛之所說。以上三義，均為我等久從佛化者，信佛之理由。至新學菩薩，則易以眾生思議測度如來，迨思議不及則不信，不信故疑謗，或指為虛妄，或指為惑世之說。自不信佛，并阻人信佛，故為破法之罪業因緣。此彌勒所由率眾生疑，冀啟如來之解說，得以將護新發心之大乘眾生也。
爾時，彌勒菩薩欲重宣此義，而說偈言：佛昔從釋種，出家近伽耶，坐於菩提樹，爾來尚未久。此諸佛子等，其數不可量，久已行佛道，住於神通力，善學菩薩道，不染世間法，如蓮華在水，從地而涌出，皆起恭敬心，住於世尊前，是事難思議，云何而可信？佛得道甚近，所成就甚多，愿為除眾疑，如實分別說！
此五頌頌事相難信。如實分別說，謂依於真實之理而一一解說也。
譬如少壯人，年始二十五，示人百歲子，發白而面皺，是等我所生，子亦說是父，父少而子老，舉世所不信。
此二頌頌喻理難信。
世尊亦如是，得道來甚近。是諸菩薩等，志固無怯弱，從無量劫來，而行菩薩道，巧於難問答，其心無所畏，忍辱心決定，端正有威德，十方佛所贊，善能分別說，不樂在人眾，常好在禪定，為求佛道故，於下空中住。我等從佛聞，於此事無疑，愿佛為未來，演說令開解！若有於此經，生疑不信者，即當墮惡道，愿今為解說，是無量菩薩，云何於少時，教化令發心，而住不退地？
此七頌頌時期難信。言我等因從佛聞，以信佛故，信佛所言，并不疑於此事。惟此少時教化無量菩薩，令住不退之道，實不易信，愿佛為未來者解說，免致疑謗招罪也。
及，一明所行之行，一明能行之人，均為總明一乘之行，今已釋竟。而能行之人，即此無量諸菩薩眾，茲欲明如來對此能行之人，於何而起教化，必須明不可思議之佛果功德。為明一乘之果，故先有此。小乘以涅盤為究竟，不取一乘，法華論說為第一增上慢。如來說醫師喻以為對治，亦即示現如來涅盤，為顯涅盤無上，故有此品。
佛之法身、報身、化身──三身菩提，體深用宏，為顯示成菩提無上，故有此品。如來之名，通於法、報、化三身。金剛經云：如來者，即諸法如義。又云：若見諸相非相，即見如來。又云：如來者，無所從來，亦無所去。此明法身佛。始覺與等覺不二，究竟圓滿常住，此明報身佛，亦即自受用身佛。本自愿力，隨眾機緣示生示滅，愿緣無盡，即示現無盡，此明化身佛。從三身如來顯佛壽量無有齊限，即以顯佛究竟功德之果相也。
此篇明一乘果，共分二章：一、明已滿果，即本品與是；二、明未滿果，即與、是。而在全經品第中則為第十六也。
爾時，佛告諸菩薩及一切大眾：諸善男子！汝等當信解如來誠諦之語。復告大眾：汝等當信解如來誠諦之語。又復告諸大眾：汝等當信解如來誠諦之語。
彌勒等既疑佛於少時不能教化無量菩薩，如來於此必為述成佛以來久遠之劫量，即必先述法、報身本為久遠無盡。然此皆佛果上之境界，為二乘聲聞所不能證知，不及推知，故於此亦唯有信知而已。蓋佛此語為誠實不虛，為審諦無漏，惟能信之，庶冀漸入於佛智之量；倘欲以自心量比較推測，則反不得入矣。三誡者，誡之甚深，且分別告教聲聞、辟支與諸菩薩也。
是時，菩薩大眾，彌勒為首，合掌白佛言：世尊！惟愿說之！我等當信受佛語。如是三白已，復言：惟愿說之！我等當信受佛語。
三白，謂佛每一誡敕，彌勒即白佛一次，聲明信受。茲復再陳請說信受一次，故云四請。
爾時，世尊知諸菩薩三請不止，而告之言：汝等諦聽！如來秘密神通之力，
諦聽，寧靜專一而聽也。菩薩、阿羅漢亦有秘密神通，但此為如來之秘密神通耳。秘者，諸法實相，惟佛與佛乃能究竟，為九法界所不盡知，故曰秘。密者，嚴密、妙密之意。以佛究竟顯現圓滿之法性身，與究竟修證圓滿之受用身，乃如來獨自證知之法，故曰如來秘密之力。力者，實體上有力用之謂。又變化不測之謂神，出入無礙之謂通；佛之隨類示現為身輪，觀眾生機為意輪，說種種法為口輪，此皆不思議之變化身，故曰如來神通之力。
言今為汝等說此秘密之法、報二身，與神通之變化身，汝等但當諦聽，毋生疑也！又別釋：秘密為佛果後起之大悲方便，以佛之法性身及佛之自受用身，雖等覺菩薩亦有所不知，佛即以應化身所起善巧方便之不思議化以顯法、報二身。如專入一乘者，令入一乘；未入涅盤者，令入涅盤；未出火宅者，令出火宅；未證法空、人空者，令證二空。由是化身所顯示之方便，令各漸證入於佛之法、報二身，此即如來秘密之力，故令諦聽。
一切世間天、人及阿修羅，皆謂今釋迦牟尼佛出釋氏宮，去伽耶城不遠，坐於道場，得阿耨多羅三藐三菩提。
就三身合言之，統為一佛，更無別相，以三身即一身故。若別言之，則可分為應身、真身二種。為二乘、凡夫應現之三類化身，皆為應身；至佛之法身及報身──即自受用身，皆為真身。又受用身中之他受用身，亦為應身。然若為新發意菩薩及二乘人言，則他受用身亦為真身。被機雖各不同，其說互有所當。
然善男子！我實成佛已來，無量無邊百千萬億那由他劫。
此標成道已來之久。出釋氏宮，坐菩提場，為佛應化身之跡。由跡溯本，故此節述報身成佛之久。法性身，無成無不成。若由因行修證圓滿，則其報身之福德、智慧自有其圓滿之相，故名之曰成佛。此節所顯成佛之久，為無限量之久，較梵網經所顯，其量尤廣。又報身佛之所以成，由能證於法身；菩薩亦能證法身之少分，得成報身，但欠圓滿耳。若至於妙覺，使法性顯現究竟圓滿，則為法身佛成。若起於因行，修證功德究竟圓滿，則為報身佛成也。
譬如五百千萬億那由他阿僧只三千大千世界，假使有人抹為微塵，過於東方五百千萬億那由他阿僧只國，乃下一塵，如是東行，盡是微塵。諸善男子！於意云何？是諸世界可得思惟校計，知其數不？彌勒菩薩等俱白佛言：世尊！是諸世界無量無邊，非算數所知，亦非心力所及，一切聲聞、辟支佛以無漏智不能思惟知其限數。我等住阿惟越致地，於是事中，亦所不達。世尊！如是諸世界無量無邊。爾時，佛告大菩薩眾：諸善男子！今當分明宣語汝等，是諸世界若著微塵及不著者，盡以為塵，一塵一劫，我成佛已來，復過於此百千萬億那由他阿僧只劫。自從是來，我常在此娑婆世界說法教化，亦於余處百千萬億那由他阿僧只國導利眾生。
此顯成道已來之久。此喻數理，與大通智勝如來成佛劫數之喻法略同。法性身緣遍法界，一真常住，固無方際，而佛之報身，果覺圓滿，無欠無遺，圓同法界，亦不可以壽限。又報身既圓同法界，云何有在娑婆與不在娑婆之相，及常在此界與不常在之相？此則如來報身之神通大用，及大悲方便秘密之力，隨眾機緣以為顯示耳。
諸善男子！於是中間，我說然燈佛等，又復言其入於涅盤，如是皆以方便分別。諸善男子！若有眾生來至我所，我以佛眼觀其信等諸根利鈍，隨所應度，處處自說，名字不同，年紀大小，亦復現言當入涅盤。又以種種方便說微妙法，能令眾生發歡喜心。諸善男子！如來見諸眾生樂於小法，德薄垢重者，為是人說：我少出家，得阿耨多羅三藐三菩提，然我實成佛已來，久遠若斯，但以方便教化眾生，令入佛道，作如是說。
此廣顯化身以釋群眾之疑。方便分別，非謂以言語宣示，皆各有顯現之事相，如住宮、出家、八相成道之相，共見共聞者皆是。機熟而至，故見說法；緣盡而去，故見涅盤，無一非化身之大用也。又佛觀眾生信根利鈍隨宜說法者，如為凡夫示修人天乘或出世間法，為菩薩示修菩薩道與授記作佛等事。說法之相不同，皆不離化身之妙用，但眾生根有淺深，機有遲速。
又復著於所見，於是執有彼佛、此佛、古佛、今佛、來去坐臥佛、相好光明佛、出家成道佛、三轉法輪佛、大悲涅盤佛種種差別之相，其實在佛法身上并無此差別相，固非一非異也。云何非異？以平等真如究竟等同故。云何非一？以對異言一，無異則無一故。即在佛之報身，亦仍無此差別相而非一非異。云何非異？以報身圓同法界，無有分齊限量，報身之功德福慧，三世十方諸佛各各等同故。云何非一？以十方三世分身諸佛，又各各示現大悲愿力不同與果德土相不同故。實則止此應機隨類示相之化身，能為種種法說、喻說、權說、實說，因得令一切眾生起於分別，正足以顯如來秘密神通之力耳。
諸善男子！如來所演經典，皆為度脫眾生，或說己身，或說他身；或示己身，或示他身；或示己事，或示他事；諸所言說，皆實不虛。
此釋應物說示皆有實益。如來隨類應化，本為度生，故所演經典不外斯義。說己身，如說釋尊自身往世作忍辱仙人、十六沙彌及薩埵王、尸毗王等是。說他身，如說彌勒往世為一切智光仙人，阿彌陀佛作法藏比丘等是。示己身，現為釋迦身是。示他身，現為毗鉢尸佛出現世間，及開塔見多寶如來等是。示己事，現為釋迦降魔、成道、說法、現神通等是。示他事，說阿彌陀佛發愿度生，大通智勝放光化眾等是。凡有言說，皆於眾生實有利益，非是虛語也。
所以者何？如來如實知見三界之相無有生死，若退若出，亦無在世及滅度者，非實非虛，非如非異，不如三界，見於三界。如斯之事，如來明見，無有錯謬。
此明實證法身權現非真。三界者，六道眾生虛妄想成之依報，是知三界即眾業所起之空華，悉是幻相，假名三界，究其體性畢竟無相，唯佛能如實知之耳。能如實知見三界之相，即是如實證於平等常住法身。如空華之體，本為清凈虛空，能悟空華即見虛空清凈。眾生在三界中，因惑有業，因業有報，報熟則有生，報盡則有死，發心修道以求解脫為出，道心忽昧，復致墮落為退。如此種種對待變異之名所由安立，無一非眾生虛妄相想之所造。
蓋常住不滅之法性，無生死相，無世間相，無出世間相。如來隨順法性，是以亦不滯於生死、滅度等法相。以世間、出世間即是如來平等法身；一切世間、出世間法即不能離法身而有相，法身無相，故一切法亦究竟無相也。有實在因緣及實在作用之法為實，與實體不相應之假法為虛。等同為如，差別為異。而平等法身，非有為、非無為、非有漏、非無漏，有無皆非，一多互攝，是法身已盡離於一切法相；而以法身為體之一切法，自亦畢竟無相，故曰非實、非虛、非如、非異。眾生處處執著，見於三界有生死、退出之相，有世間、出世間之相，有一切法虛實、同異之相，惟佛所見能不如是，佛能如實證知三界之實相無相，不隨三界眾生之見以為見，故曰不如三界見於三界。次復結言：如斯之事，佛明見之無或錯謬也。
以諸眾生有種種性、種種欲、種種行、種種憶想分別故，欲令生諸善根，以若干因緣譬喻言辭種種說法，所作佛事未曾暫廢。如是我成佛已來，甚大久遠，壽命無量阿僧只劫，常住不滅。
此明法身應化、權現所由。性，即由習所成之性，為報得上與生俱來者，世俗稱為天然者是。所喜樂者為欲，以習成之性引欲為行，思念所行為憶想，比較所行為分別。佛欲令眾生由此種種轉移化導，發生善根，故須隨緣方便說法，此權說示現之所由也。下復再言報身久成、壽命無盡以結之。
諸善男子！我本行菩薩道，所成壽命，今猶未盡，復倍上數。
壽命，即報身之慧命。行菩薩道者，誓愿度盡眾生，方入無余涅盤，眾生無盡，行菩薩道無盡，故萬行圓滿、萬德莊嚴之報身亦與為無盡。復倍上數者，將來壽命之量，更倍於過去壽命之量也。
然今非實滅度，而便唱言當取滅度，如來以是方便教化眾生。
此標示現滅度之事。法身本無生滅，報身壽命無盡，至化身本為度生示現，豈肯即入無余滅度？而如來唱言當取滅度，蓋眾生中有應以示現涅盤而得益者，佛即以示現涅盤而濟度之，此即如來方便之力。
所以者何？若佛久住於世，薄德之人不種善根，貧窮下賤，貪著五欲，入於憶想妄見網中。若見如來常住不滅，便起憍恣，而懷厭怠，不能生難遭之想、恭敬之心，是故如來以方便說。比丘當知！諸佛出世，難可值遇。所以者何？諸薄德人過無量百千萬億劫，或有見佛，或不見者，以此事故，我作是言：諸比丘！如來難可得見。斯眾生等，聞如是語，必當生於難遭之想，心懷戀慕，渴仰於佛，便種善根。是故如來雖不實滅，而言滅度。
此釋示現滅度之由。佛既住世，則聞法者多。然聞而不信，信而不解，解而不行，則善根無由培植，功德法財何由富裕？自甘輕蔑，豈非下賤？皆由貪著財、色、名、食、睡五者之欲，迷墮見、思二惑之網，故均為薄德之人。此薄德之人，以習見如來之故，起於憍恣，心自放逸，懷有厭怠，不樂親近。無難遭之想，則不能勇猛精進；無恭敬之心，則無由發生功德。是故如來以大悲方便唱言滅度，冀可警斯懈怠，俾種善根也。佛本無生滅，故曰不實滅。唱言者，非僅見於言辭，實亦現於事相，特佛能預言之而自踐之耳。
又善男子！諸佛如來，法皆如是，為度眾生，皆實不虛。
此釋成前說明法不虛。佛之化身，隨順眾生欣厭示有生死，皆能令眾獲益，真實不虛，此為十方三世諸佛之所同也。
譬如良醫，智慧聰達，明練方藥，善治眾病。其人多諸子息，若十、二十，乃至百數。以有事緣，遠至余國。諸子於後飲他毒藥，藥發悶亂，宛轉于地。是時，其父還來歸家。諸子飲毒，或失本心，或不失者，遙見其父，皆大歡喜，拜跪問訊：善安隱歸！我等愚癡，誤服毒藥，愿見救療，更賜壽命！
全喻共分十二段，茲逐次釋之如下：佛為無上醫王，故以醫為喻，良以表德。智慧，明正見；聰達，明利根。明練者，通曉之義，通曉藥性喻知教法，通曉方劑喻能調御，洞見病原則能善治；喻佛慧甚深，通曉眾生種種病原，復善對治。以上總顯佛三身、四智之德，為善達機宜喻。眾生出世無漏種子，為佛密施教化所致，由佛化生，即皆為佛子，故言多諸子息。十，喻頓悟種姓眾生；二十，喻漸悟種姓眾生；百數，喻此二類種姓眾生甚多。此為慈矜起化喻。
此土已度而緣盡，他土當度而機熟，應往他土示現，故曰以有事緣遠至余國。余國，或為凈土，或為穢土，均對此土而言。此為觀機道隱喻。已有出世無漏種姓，以遠違佛化，故中途昧失，受煩惱無明之覆障，名曰飲毒。惑起為藥發，業重為悶亂，以惑業招受生死之苦為宛轉於地。雖曾發大心而竟致流轉生死，此為逢緣惑起喻。
佛以應化機熟復現斯土為還家。謂以度生故，復還此眾生生死之家，亦釋現所應化之土為家。蓋佛本無家，適示現八相成道於此土，即以此土為家。此為濟生成道喻。眾生有流轉生死而夙因不昧、本性不迷者，為不失心。如善根深重者，值佛應化，歡喜信受，即為不失心之證。以故見父即能認父，并知為大醫王，求賜救其慧命。曾發大心之眾生，即以出世無漏智慧種子為其壽命。倘隱沒於無明煩惱之中，不能發育滋長，則壽命即有斷絕之虞矣。此為見佛咸欣喻。
父見子等苦惱如是，依諸經方，求好藥草，色香美味皆悉具足，搗篩和合，與子令服，而作是言：此大良藥，色香美味皆悉具足，汝等可服，速除苦惱，無復眾患。其諸子中，不失心者，見此良藥色香俱好，即便服之，病盡除愈。余失心者，見其父來，雖亦歡喜問訊，求索治病，然與其藥，而不肯服。所以者何？毒氣深入，失本心故，於此好色香藥而謂不美。
依經求藥，喻觀機施教。色香味并美之好藥，喻唯一大乘妙法。搗篩和合與子令服，喻以種種方便善巧說此妙法。令眾由信起解，由解起行，由行取證，以斷諸苦。此為應機說法喻。不失心者，見藥便服，服便病愈，喻頓悟菩薩有領受妙法之智慧，得因妙法發生功德。此為根熟成道喻。失心之人，見父歡喜求治，然不肯服藥。蓋其歡喜之心，本非誠實，尚無辨藥之智慧，喻漸悟菩薩覆障甚深，根性未熟，故於妙法貌生信解，不肯修行。此為未熟厭法喻。
父作是念：此子可愍，為毒所中，心皆顛倒，雖見我喜，求索救療，如是好藥，而不肯服。我今當設方便，令服此藥。即作是言：汝等當知，我今衰老，死時已至，是好良藥，今留在此，汝可取服，勿憂不差。作是教已，復至他國，遣使還告：汝父已死。是時，諸子聞父背喪，心大憂惱，而作是念：若父在者，慈愍我等，能見救護。今者舍我，遠喪他國。自惟孤露，無復恃怙，常懷悲感，心遂醒悟，乃知此藥色味香美，即取服之，毒病皆愈。其父聞子悉已得差，尋便來歸，咸使見之。
當設方便，令服此藥，喻佛起大悲方便，示現涅盤，以起其悕求妙法之心。遣使告言父死，即如來唱言滅度也。此為令悕示滅喻。父喪子悲，心遂醒悟，復念良藥，服之病愈，喻悲佛涅盤，勇進於行，斷苦證道。此為戀佛愛法喻。父聞子差，歸使子見，喻大心菩薩已證法身，入於圣位，故復得見佛身。此為得圣見佛喻。
諸善男子！於意云何？頗有人能說此良醫虛妄罪不？不也，世尊！佛言：我亦如是。成佛已來，無量無邊百千萬億那由他阿僧只劫，為眾生故，以方便力，言當滅度，亦無有能如法說我虛妄過者。
報身如父，實體常存，而化身如醫，方便示死，實為度脫眾生之故。佛法雖戒虛妄，然亦無有能說佛過失者矣。佛之示現涅盤，身智既不永無，起滅盡隨緣法，由此故名涅盤無上。
爾時，世尊欲重宣此義，而說偈言：自我得佛來，所經諸劫數，無量百千萬，億載阿僧只，常說法教化，無數億眾生，令入於佛道。爾來無量劫，為度眾生故，方便現涅盤，而實不滅度，常住此說法。
此三頌總明報、化二身。
我常住於此，以諸神通力，令顛倒眾生，雖近而不見。
此一頌頌佛之報身，無緣不見。眾生顛倒自不見佛，況加神通隱令不見。亦如日月自明，盲者不見，是盲者過，非日月之咎也。
眾見我滅度，廣供養舍利，咸皆懷戀慕，而生渴仰心。眾生既信伏，質直意柔軟，一心欲見佛，不自惜身命，時我及眾僧，俱出靈鷲山。我時語眾生，常在此不滅，以方便力故，現有滅不滅。余國有眾生，恭敬信樂者，我復於彼中，為說無上法。汝等不聞此，但謂我滅度，
此五頌頌佛之報身，有緣得見。眾生根熟即為有緣，即能見佛。蓋佛之報身本無生滅，在此涅盤即他方應化矣。
我見諸眾生，沒在於苦惱，故不為現身，令其生渴仰。因其心戀慕，乃出為說法，
此釋見報身佛與不見之所由。
神通力如是，於阿僧只劫，常在靈鷲山，及於諸住處。眾生見劫盡，大火所燒時，我此土安隱，天人常充滿，園林諸堂閣，種種寶莊嚴，寶樹多華果，眾生所游樂，諸天擊天鼓，常作眾伎樂，雨曼陀羅華，散佛及大眾。我凈土不毀，而眾見燒盡，憂怖諸苦惱，如是悉充滿。
此五頌頌報身、化身二土之相。眾生所依之土，即凡圣同居土，即化土。見劫盡，謂見此妄想所成之世界為劫火燒盡。報佛如來之真實凈土，為第一義諦所攝，非世俗諦攝之化土可比，故化土燒盡而凈土不毀。
是諸罪眾生，以惡業因緣，過阿僧只劫，不聞三寶名。諸有修功德，柔和質直者，則皆見我身，在此而說法。或時為此眾，說佛壽無量，久乃見佛者，為說佛難值。
此再頌無緣不見，有緣得見。
我智力如是，慧光照無量，壽命無數劫，久修業所得。汝等有智者，勿於此生疑，當斷令永盡，佛語實不虛。
此結頌智慧、壽命久遠無量。
如醫善方便，為治狂子故，實在而言死，無能說虛妄。我亦為世父，救諸苦患者，為凡夫顛倒，實在而言滅。以常見我故，而生憍恣心，放逸著五欲，墮於惡道中。我常知眾生，行道不行道，隨所應可度，為說種種法。每自作是意：以何令眾生，得入無上慧，速成就佛身？
此五頌頌涅盤無上。初一頌喻，後四頌合。狂子，指根姓未熟者。
正宗分明一乘果中，首明已滿果，共有二品：一為已釋之，其次即。在全經品第中，則為第十七。
分別，即辨聞法者受益之淺深、多少、遠近。功者，功行；德者，果德。此功德即由聞如來壽量所發生成就者，所聞之法殊勝，故能聞之功德亦因之殊勝也。
前品如來壽量，為已滿之佛果，為明聞佛果者所成之德相及顯佛法之威力，故有此品。
法力有五門：一、證；二、信；三、供養；四、聞法；五、讀誦持說。證、信、供養三門，皆見本品。為明此法力無上，故有此品。
本品經文約分為二：初一長行與頌，明時會獲益，現前階降。謂當時會眾獲益，現前有高低、淺深之別也。後諸長行與諸頌，明校量勝劣，後時利益。謂與修習他功德者校量勝劣，而顯其後時之利益也。
爾時，大會聞佛說壽命劫數長遠如是，無量無邊阿僧只眾生得大饒益。
前品一字一句皆顯佛之法身，故聞證者眾，能獲饒益。
於時，世尊告彌勒菩薩摩訶薩：阿逸多！我說是如來壽命長遠時，六百八十萬億那由他河沙眾生得無生法忍，復有千倍菩薩摩訶薩得聞持陀羅尼門，復有一世界微塵數菩薩摩訶薩得樂說無礙辯才，復有一世界微塵數菩薩摩訶薩得百千萬億無量旋陀羅尼，復有三千大千世界微塵數菩薩摩訶薩能轉不退法輪，復有二千中國土微塵數菩薩摩訶薩能轉清凈法輪，
此明依位證得，謂各依菩薩地位而有證得之益也。自前品以來，佛已非為聲聞弟子說法，乃為果地菩薩而說，故呼果地菩薩上首彌勒之名而告之也。無生滅法為無生法，證於無生法而安住其中，為得無生忍，證此者為入於初地、二地。聞持陀羅尼，即發生智光，得大總持，能入一切教海，證此者為入於三、四地。樂說無礙辯才，證此者為入於五、六地。旋陀羅尼，即由無相而觀有相，復由有相而觀無相，能觀有無二相平等不二，為得旋陀羅尼，證此者為入於七地。轉不退法輪，即念念不退轉，證此者為入於八地。轉清凈法輪，即具足辯才，現大神通，覆眾生界，無礙無著，證此者為入於九地、十地。二千中國土，即二千個中千世界也。
復有小千國土微塵數菩薩摩訶薩八生當得阿耨多羅三藐三菩提，復有四四天下微塵數菩薩摩訶薩四生當得阿耨多羅三藐三菩提，復有三四天下微塵數菩薩摩訶薩三生當得阿耨多羅三藐三菩提，復有二四天下微塵數菩薩摩訶薩二生當得阿耨多羅三藐三菩提，復有一四天下微塵數菩薩摩訶薩一生當得阿耨多羅三藐三菩提，
此明依生證得，謂依再受後生之次數而有證得之益也。得菩提，此指初地菩薩離分段死，隨分得見真如法性，名得菩提，非得果滿佛位菩提。小千國土，即小千世界。四天下，即東、西、南、北四大部洲，每一四大部洲為一個四天下。
復有八世界微塵數眾生皆發阿耨多羅三藐三菩提心。
此謂信心成就，即信不退也。
佛說是諸菩薩摩訶薩得大法利時，於虛空中雨曼陀羅華、摩訶曼陀羅華，以散無量百千萬億寶樹下師子座上諸佛，并散七寶塔中師子座上釋迦牟尼佛，及久滅度多寶如來，亦散一切諸大菩薩及四部眾。又雨細末栴檀、沈水香等。於虛空中，天鼓自鳴，妙聲深遠。又雨千種天衣，垂諸瓔珞：真珠瓔珞、摩尼珠瓔珞、如意珠瓔珞，遍於九方。眾寶香鑪，燒無價香，自然周至，供養大會。一一佛上，有諸菩薩執持旛蓋，次第而上，至于梵天，是諸菩薩以妙音聲歌無量頌，贊嘆諸佛。
此釋供養益：一、雨華；二、雨香；三、鼓樂；四、雨嚴具；五、燒香；六、旛蓋。凡說證果之法，均有瑞應，此非有意而成，皆佛法威德之力所感召，為不可思議之佛境界也。
爾時，彌勒菩薩從座而起，偏袒右肩，合掌向佛而說偈言：佛說希有法，昔所未曾聞，世尊有大力，壽命不可量。無數諸佛子，聞世尊分別，說得法利者，歡喜充遍身。
此二頌頌聞法歡喜。
或住不退地，或得陀羅尼，或無礙樂說，萬億旋總持。或有大千界，微塵數菩薩，各各皆能轉，不退之法輪。復有中千界，微塵數菩薩，各各皆能轉，清凈之法輪。復有小千界，微塵數菩薩，余各八生在，當得成佛道。復有四三二，如此四天下，微塵諸菩薩，隨數生成佛。或一四天下，微塵數菩薩，余有一生在，當成一切智。如是等眾生，聞佛壽長遠，得無量無漏，清凈之果報。復有八世界，微塵數眾生，聞佛說壽命，皆發無上心。
此八頌中，初七頌頌證得益，後一頌頌信發益。
世尊說無量，不可思議法，多有所饒益，如虛空無邊。雨天曼陀羅、摩訶曼陀羅，釋梵如沙，無數佛土來，雨栴檀沈水，繽紛而亂墜，如鳥飛空下，供散於諸佛。天鼓虛空中，自然出妙聲，天衣千萬種，旋轉而來下。眾寶妙香鑪，燒無價之香，自然悉周遍，供養諸世尊。其大菩薩眾，執七寶旛蓋，高妙萬億種，次第至梵天，一一諸佛前，寶幢懸勝旛，亦以千萬偈，歌詠諸如來。如是種種事，昔所未曾有，聞佛壽無量，一切皆歡喜。佛名聞十方，廣饒益眾生，一切具善根，以助無上心。
此九頌中，初七頌頌供養益，末二頌頌結成歡喜。
爾時，佛告彌勒菩薩摩訶薩：阿逸多！其有眾生聞佛壽命長遠如是，乃至能生一念信解，所得功德無有限量。若有善男子、善女人為阿耨多羅三藐三菩提故，於八十萬億那由他劫行五波羅密：檀波羅密、尸羅波羅密、羼提波羅密、毗梨耶波羅密、禪波羅密，除般若波羅密，以是功德比前功德百分、千分、百千萬億分，不及其一，乃至算數譬喻所不能知。若善男子、善女人有如是功德，於阿耨多羅三藐三菩提退者，無有是處。
聞佛壽命長遠，僅生一念之信解，為隨喜信解，而其功德已為長劫修五波羅密者所不能及，故不復有退轉之慮。蓋一念信解於如來三身之力，即是證於法性，故勝於行五波羅密之功德，但除般若波羅密。以六度之中，能修般若波羅密，則其余所修五度即臻究竟耳。比前功德，指比一念信解之功德，百分一念信解之功德，乃至百千萬億分一念信解之功德而取其一，喻其數極小，則功德之量愈微；算數譬喻所不能知，則此分數小而又小，即此功德之量微而益微。而久修五度以求無上覺者之功德仍不能及之，深顯一念信解者之功德無量也。
爾時，世尊欲重宣此義，而說偈言：若人求佛慧，於八十萬億，那由他劫數，行五波羅蜜。於是諸劫中，布施供養佛，及緣覺弟子，并諸菩薩眾，珍異之飲食，上服與臥具，旃檀立精舍，以園林莊嚴，如是等布施，種種皆微妙，盡此諸劫數，以回向佛道。若復持禁戒，清凈無缺漏，求於無上道，諸佛之所嘆。若復行忍辱，住於調柔地，設眾惡來加，其心不傾動。諸有得法者，懷於增上慢，為斯所輕惱，如是亦能忍。若復勤精進，志念常堅固，於無量億劫，一心不懈息。又於無數劫，住於空閑處，若坐若經行，除睡常攝心。以是因緣故，能生諸禪定，八十億萬劫，安住心不亂。持此一心福，愿求無上道，我得一切智，盡諸禪定際。是人於百千，萬億劫數中，行此諸功德，如上之所說。
此十二頌頌行五度。
有善男女等，聞我說壽命，乃至一念信，其福過於彼。若人悉無有，一切諸疑悔，深心須臾信，其福為如此。
此二頌頌一念生信之福。解而能信，斯為真信，故不言解而解在其中矣。
其有諸菩薩，無量劫行道，聞我說壽命，是則能信受。如是諸人等，頂受此經典，愿我於未來，長壽度眾生，如今日世尊，諸釋中之王，道場師子吼，說法無所畏。我等未來世，一切所尊敬，坐於道場時，說壽亦如是。若有深心者，清凈而質直，多聞能總持，隨義解佛語，如是之人等，於此無有疑。
此五頌半中，初四頌頌能信之人，末一頌半結成。愿我於未來下十句，均為頂受經典者發愿之辭。
又阿逸多！若有聞佛壽命長遠，解其言趣，是人所得功德無有限量，能起如來無上之慧，何況廣聞是經，若教人聞，若自持，若教人持，若自書，若教人書，若以華香、瓔珞、幢旛、繒蓋、香油、蘇燈供養經卷，是人功德無量無邊，能生一切種智。
此明行者功德無邊，能生種智。解其言趣，謂解所言之意趣。無上慧，即無上菩提。起者，能發生之謂。聞，謂求法。持，謂修行。書，謂流通。言信解之功德無量，已如上節所述，何況聞持書寫供養是經，功德更為無量，必生佛智無疑矣！
阿逸多！若善男子、善女人聞我說壽命長遠，深心信解，則為見佛常在耆闍崛山，共大菩薩、諸聲聞眾圍繞說法。又見此娑婆世界，其地琉璃，坦然平正，閻浮檀金以界八道，寶樹行列，諸臺樓觀皆悉寶成，其菩薩眾咸處其中。若有能如是觀者，當知是為深信解相。
此明行者為見報身凈土，惟深心信解，故能常見如來報身與如來報土。報土亦不離於化土，惟佛心清凈，故穢土即凈土，化土即報土。若眾生能信解佛身常住，則其心清凈，亦能見穢土為凈土矣。
又復如來滅後，若聞是經而不毀訾，起隨喜心，當知已為深信解相，何況讀誦受持之者，斯人則為頂戴如來。
此明行者即為頂戴於佛。不毀訾，即能隨順，故生喜心。喜即已能深信深解，況加誦持是經，故如有佛常住其頂。
阿逸多！是善男子、善女人不須為我復起塔寺及作僧坊，以四事供養眾僧。所以者何？是善男子、善女人受持讀誦是經典者，為已起塔，造立僧坊，供養眾僧，則為以佛舍利起七寶塔，高廣漸小，至于梵天，懸諸旛蓋及眾寶鈴，華香、瓔珞、末香、涂香、燒香、眾鼓伎樂、簫、笛、箜篌、種種舞戲，以妙音聲，歌唄贊頌，則為於無量千萬億劫作是供養已。阿逸多！若我滅後，聞是經典，有能受持，若自書，若教人書，則為起立僧坊，以赤栴檀作諸殿堂，三十有二，高八多羅樹，高廣嚴好，百千比丘於其中止，園林、浴池、經行、禪窟、衣服、飲食、床褥、湯藥、一切樂具充滿其中。如是僧坊堂閣若干百千萬億，其數無量，以此現前供養於我及比丘僧。是故我說如來滅後，若有受持讀誦，為他人說，若自書，若教人書，供養經卷，不須復起塔寺及造僧坊供養眾僧。
此明行者即為已起佛塔、僧坊供養。僧所居處為僧坊。四事，謂衣服、飲食、臥具、醫藥等。起塔、建坊，原以供養三寶，而受持讀誦是經，即於一切諸佛及諸佛阿耨多羅三藐三菩提法所從出之處，已為有身、口、意三業之供養，故等於已起造，已供養。自則為以佛句起，至作是供養已止，廣釋行者為已起佛塔供養。自若我滅後句起，至供養於我及比丘僧止，廣釋行者為已立僧坊供養。是故我說以下二句，重言不須復作以結前意。
況復有人能持是經，兼行布施、持戒、忍辱、精進、一心、智慧，其德最勝，無量無邊。譬如虛空，東、西、南、北，四維上下，無量無邊，是人功德亦復如是無量無邊，疾至一切種智。
此明行者兼行六度自利，疾得種智。一心，即禪定。能修六度，則不惟安住於教義，而已見之於躬行，故功德益為無量無邊。前者非不應兼行六度，今但於此顯兼行者之功德愈多耳。
若人讀誦受持是經，為他人說，若自書，若教人書，復能起塔及造僧坊供養贊嘆聲聞眾僧，亦以百千萬億贊嘆之法贊嘆菩薩功德。又為他人種種因緣隨義解說此法華經，復能清凈持戒，與柔和者而共同止，忍辱無瞋，志念堅固，常貴坐禪，得諸深定，精進勇猛，攝諸善法，利根智慧，善答問難。阿逸多！若我滅後，諸善男子、善女人受持讀誦是經典者，復有如是諸善功德，當知是人已趣道場，近阿耨多羅三藐三菩提，坐道樹下。
此明行者兼行六度利他，為趣道場。起塔、造坊等為財施，贊三乘、說法華經為法施，合持戒、忍辱、禪定、精進、智慧為六度，多為利他而起，故為直趣菩提之場。
阿逸多！是善男子、善女人，若坐、若立、若行處，此中便應起塔，一切天人皆應供養，如佛之塔。
此明行者在處，應起塔供養。真能受持是經者所在之處，即為佛法身所在之處，以佛法身遍於法界，能持是經即與法身相應。又諸佛報身福德智慧，悉此經所成就，行者能兼行六度，即為佛報身少分之所在處也。
爾時，世尊欲重宣此義，而說偈言：若我滅度後，能奉持此經，斯人福無量，如上之所說，
此一頌頌前三項。
是則為具足，一切諸供養。以舍利起塔，七寶而莊嚴，表剎甚高廣，漸小至梵天，寶鈴千萬億，風動出妙音。又於無量劫，而供養此塔，華香諸瓔珞，天衣眾伎樂，然香油蘇燈，周匝常照明。惡世法末時，能持是經者，則為已如上，具足諸供養。
此四頌半頌即為起塔供養。
若能持是經，則如佛現在，以牛頭栴檀，起僧坊供養，堂有三十二，高八多羅樹，上饌妙衣服，床臥皆具足，百千眾住處，園林諸浴池，經行及禪窟，種種皆嚴好。
此三頌頌即為起坊供養。多羅樹，即棕樹。
若有信解心，受持讀誦書，若復教人書，及供養經卷，散華香末香，以須曼薝卜，阿提目多伽，熏油常然之。如是供養者，得無量功德，如虛空無邊，其福亦如是。
此三頌頌兼行六度自利，疾得種智。須曼華，即適意花。薝卜，即黃花。阿提目多伽，即善思惟花。頌中但論一施，不說五度。
況復持此經，兼布施持戒，忍辱樂禪定，不瞋不惡口，恭敬於塔廟，謙下諸比丘，遠離自高心，常思惟智慧，有問難不瞋，隨順為解說，若能行是行，功德不可量。
此三頌頌兼行六度利他，為趣道場。恭敬塔廟，謙下比丘，皆精進度所攝。
若見此法師，成就如是德，應以天華散，天衣覆其身，頭面接足禮，生心如佛想。又應作是念，不久詣道樹，得無漏無為，廣利諸人天。其所住止處，經行若坐臥，乃至說一偈，是中應起塔，莊嚴令妙好，種種以供養。佛子住此地，則是佛受用，常在於其中，經行及坐臥。
此五頌頌行者在處應起塔供養。
一乘果中已滿之佛果，前已釋竟，以下明未滿果。未滿果者，即因中之果，釋之者有三品，以為首，在全經品第中則居第十八也。
隨者，不違反之意；喜，即受心所中之喜受。根、塵、識三和合為受，即所領受之境，能領受之心，與居心境間之根，和合而起受心也。順受為喜，違受為苦，不違不順之受為舍。凡對一切境，皆先領受而後思想。此品所明為領受之喜，顯心與所聞之佛境相順而不相違。茍非夙植德本，深具善根，何由致此？蓋此諸人，本有法性之德，無漏之功，故一聞妙法，便現有隨順喜悅之相，能使本有之功德相顯現分明，發榮滋長也。
五法力中，第四為聞法，由從他聞能生隨喜，故為法力之一。為明法力所由生，故有此品。
爾時，彌勒菩薩摩訶薩白佛言：世尊！若有善男子、善女人聞是法華經隨喜者，得幾所福？而說偈言：世尊滅度後，其有聞是經，若能隨喜者，為得幾所福？
聞，兼攝見、聞二義。幾所福，猶言幾許福。
爾時，佛告彌勒菩薩摩訶薩：阿逸多！如來滅後，若比丘、比丘尼、優婆塞、優婆夷及余智者，若長若幼，聞是經隨喜已，從法會出，至於余處，若在僧坊、若空閑地、若城邑巷陌、聚落田里，如其所聞，為父母宗親、善友知識，隨力演說，是諸人等，聞已隨喜，復行轉教，余人聞已，亦隨喜轉教，如是展轉，至第五十。阿逸多！其第五十善男子、善女人隨喜功德，我今說之，汝當善聽。
首明能隨喜之人。比丘等四眾，為已信佛法，受戒修行者。余智者，指尚未聞法修行之眾。隨喜，即見人得益，心生歡喜，不生嫉妒；聞所說法，與心和順，不生違戾。宗親，同宗之親族。知識，相知相識之人。隨喜聞法及隨喜演說，均不必得於經之全義，至展轉傳說之後，其義當益不完。直至第五十人者，極言所傳法義之微，其隨喜功德當至有限也。
若四百萬億阿僧只世界六趣四生眾生：卵生、胎生、濕生、化生，若有形、無形、有想、無想、非有想非無想、無足、二足、四足、多足，如是等在眾生數者，有人求福，隨其所欲娛樂之具，皆給與之。一一眾生與滿閻浮提金、銀、琉璃、硨磲、碼瑙、珊瑚、琥珀諸妙珍寶及象馬車乘、七寶所成宮殿樓閣等，是大施主如是布施，滿八十年已，
此下明所校量之境。四生，即胎、卵、濕、化。自卵生以下，若加非有形、非無形兩類，共名十二類生。又四生亦可通攝十二類生，因化生可攝形、想等類也。此以生類為別。無足，即腹行類，合二足、四足、多足等，皆以足數為別。在眾生數者，指一切含靈之類。有人求福，猶云此眾生中有求福者，非專指人類也。世界既多，生類又眾，廣大布施更歷多年，其財施功德之勝如此。
而作是念：我已施眾生娛樂之具，隨意所欲，然此眾生皆已衰老，年過八十，發白面皺，將死不久，我當以佛法而訓導之。即集此眾生宣布法化，示教利喜，一時皆得須陀洹道、斯陀含道、阿那含道、阿羅漢道，盡諸有漏，於深禪定，皆得自在，具八解脫。
既有財施，則眾生生活上之苦已為除免，然眾生老病之苦，生死流轉之苦，尚難獲免。此非財施之力所能拔濟，故更以佛之解脫法示教利喜，令次第證於四果，成阿羅漢。盡諸有漏，為斷性障。於諸禪定皆得自在，為斷定障。性障由無始俱來，定障則由修習而得者。執著斷盡，則生死本空，遂得小乘涅盤，其法施功德之勝又如此。
於汝意云何？是大施主所得功德寧為多不？彌勒白佛言：世尊！是人功德甚多，無量無邊。若是施主但施眾生一切樂具，功德無量，何況令得阿羅漢果。
此校量施主功德。
佛告彌勒：我今分明語汝，是人以一切樂具施於四百萬億阿僧只世界六趣眾生，又令得阿羅漢果，所得功德，不如是第五十人聞法華經一偈隨喜功德，百分、千分、百千萬億分，不及其一，乃至算數譬喻所不能知。
此釋成施主功德不如第五十人隨喜功德之少分。蓋財施只救世人生計之苦，至法施雖令人人得證阿羅漢，亦仍非究竟解脫；又況得阿羅漢者，著於小乘涅盤，於眾生究有何益？故不如聞妙法一偈者功德之大也。
阿逸多！如是第五十人展轉聞法華經隨喜功德，尚無量無邊阿僧只，何況最初於會中聞而隨喜者，其福復勝無量無邊阿僧只，不可得比。
此釋成最初隨喜法會者之福更較第五十人為勝。蓋此第五十人，能以隨喜之法施饒益眾生，皆由展轉傳說經義所致；而此展轉傳說，則皆第五十人以前諸人之力；而推展轉傳說之由來，非有最初隨喜法會者之隨喜演說，又曷克致此！是此最初者之功德，皆余人功德之所從出，故其福無可得比。蓋一人、一時之法會隨喜，一偈、一句之隨喜演說，其發端雖微，而往往能喚起夙具智根之人，由聞起信，由信生解，由解起行，由行證果，諸佛諸祖豐盛偉大之佛事業，蓋莫不肇基於是。故一人、一言之佛法功德，實非可以限量計也。
又阿逸多！若人為是經故，往詣僧坊，若坐若立，須臾聽受，緣是功德，轉身所生，得好上妙象馬車乘，珍寶輦輿，及乘天宮。若復有人於講法處坐，更有人來，勸令坐聽，若分座令坐，是人功德轉身得帝釋坐處，若梵王坐處，若轉輪圣王所坐之處。
此釋聽聞隨喜及勸聽隨喜之果。及乘天宮，謂色界天等得乘宮殿往來空中也。勸坐、分座，令得久聽，自身雖未弘法，即為助人弘法，故隨各人功行，轉身可得天人等王位之福報。
阿逸多！若復有人語余人言：有經名法華，可共往聽。即受其教，乃至須臾間聞，是人功德，轉身得與陀羅尼菩薩共生一處，利根智慧，百千萬世終不瘖啞，
此下詳釋勸聽隨喜之果。先釋得好善友。即受其教，謂此余人中，有人即從其言而往聽也。是人，指勸人聽經之人。陀羅尼菩薩，指五地以上。得與共處，故常聞法，因能完成慧德，永劫不遭瘖啞。
口氣不臭，舌常無病，口亦無病；齒不垢黑，不黃不疏，亦不缺落，不差不曲；唇不下垂，亦不褰縮，不麤澀，不瘡胗，亦不缺壞，亦不咼斜，不厚不大，亦不黧黑，無諸可惡；鼻不匾㔸，亦不曲戾；面色不黑，亦不陜長，亦不窊曲，無有一切不可喜相。唇舌牙齒悉皆嚴好，鼻修高直，面貌圓滿，眉高而長，額廣平正，人相具足，
此釋福相莊嚴。差，謂齒參差。曲，謂齒屈曲。褰音愆，義與縮同。唇下垂則長，褰縮則短，麤則不細，澀則不滑，唇瘍為胗，不正為咼，皆唇之惡相。㔸，即俗書之㔸，匾薄曰㔸。不正為戾。陜與狹同。窊音洼，義與凹同。以上口、唇、齒、鼻、面五節，分顯正報莊嚴之相。自唇舌牙齒句以下，總敘善根深厚，諸相具足之相。
世世所生，見佛聞法，信受教誨。
此釋生生見佛。能見佛聞法世世不斷，則終當成佛，其福慧何可幾及也？
阿逸多！汝且觀是勸於一人令往聽法，功德如此，何況一心聽說讀誦，而於大眾為人分別，如說修行。
此釋舉劣成勝。謂勸一人聽法者所獲色相莊嚴之報，只為劣果。舉此，正以釋成自能聽說，并勸眾如說修行者之功德殊勝也。
爾時，世尊欲重宣此義，而說偈言：若人於法會，得聞是經典，乃至於一偈，隨喜為他說，如是展轉教，至於第五十，最後人獲福，今當分別之：如有大施主，供給無量眾，具滿八十歲，隨意之所欲。見彼衰老相，發白而面皺，齒疏形枯竭，念其死不久，我今應當教，令得於道果。即為方便說：涅盤真實法，世皆不牢固，如水沫泡焰，汝等咸應當，疾生厭離心。諸人聞是法，皆得阿羅漢，具足六神通，三明八解脫。最後第五十，聞一偈隨喜，是人福勝彼，不可為譬喻。如是展轉聞，其福尚無量，何況於法會，初聞隨喜者。
傍隨喜，即展轉聞法之眾。
若有勸一人，將引聽法華，言此經深妙，千萬劫難遇，即受教往聽，乃至須臾聞，斯人之福報，今當分別說：世世無口患，齒不疏黃黑，唇不厚褰缺，無有可惡相，舌不乾黑短，鼻高修且直，額廣而平正，面目悉端嚴，為人所喜見，口氣無臭穢，優鉢華之香，常從其口出。若故詣僧坊，欲聽法華經，須臾聞歡喜，今當說其福：後生天人中，得妙象馬車，珍寶之輦輿，及乘天宮殿。若於講法處，勸人坐聽經，是福因緣得，釋梵轉輪座，何況一心聽，解說其義趣，如說而修行，其福不可限。
正隨喜，即自往聞法及勸人聽法者。優鉢華，即青蓮花。
在明未滿果章中，第一節為明傍隨喜福果。凡隨順真能了解如實修行之人而喜者，為傍隨喜，福果即其功德，已於中釋竟。第二節為明正依行福果，謂正依妙法如實修行之福果。釋之者共有二品，首品即，在全經品第中則居第十九。
前講，分法法師、人法師兩種。此品法師，指能行之人言，非指所行之法。能行，即指受持、讀誦、解說、書寫等五事。法師本有十種：一、持；二、讀；三、誦；四、說；五、寫；六、供養；七、施他；八、聽聞；九、思維；十、修習。此但言五種者，舉此以例其余耳。為明此法師當得福果多少，故有此品。
爾時，佛告常精進菩薩摩訶薩：若善男子、善女人受持是法華經，若讀、若誦、若解說、若書寫，
每品各有緣起：及等品，皆佛果之德，非等覺菩薩不足知之，故佛告彌勒。此品明能行之人，非具精進之德不足以因行證果，故佛告常精進菩薩。
是人當得八百眼功德、千二百耳功德、八百鼻功德、千二百舌功德、八百身功德、千二百意功德，以是功德莊嚴六根，皆令清凈。
功德，即由功行所發生之果德。眼、鼻、身功德不及耳、舌、意德之多者，蓋耳、舌、意三根，對於妙法之義理，或能聞，或能說，或能證，所聞、所說、所證之義理無邊，即能聞、能說、能證之功德無邊。而眼、鼻、身之功行，則不如耳、舌、意，如耳能聞四方之聲，眼只見前方及左右方一半之色；身根合觸方覺，意遍虛空；鼻僅通息，舌能發語宣演之類，可以概見。故以人類六根功德之數量，假定耳、舌、意功德與眼、鼻、身功德之比，為三與二之比，或為千二百與八百之比也。
至八百與千二百數目之取義所由，釋之者亦有數說，茲舉一為例。其說曰：十善行為本，每一善皆有他九善為助，各成十善行，十十善行為一百。於每一善行中，各有自作、教他、贊嘆法勝及贊行十善四義，合為四百。為每一根功德之本數。此四百之功行，各有上、中、下三品：下品四百，中品倍之，上品三倍之。以耳、舌、意三根，聽聞談說，心得法義，修行力勝，具足三品，故為上品，各得千二百功德。眼、鼻、身較劣，故次之各得八百功德。
復次，此明功德數量，原就世間凡夫身根功德言之。凡已生世間者，即為此世間量之所囿，所謂見不超色，聽不出聲。故此所定六根功德之數，亦即不能出於此世間之數量矣。三世為世，四方為界，三四、四三，宛轉十二，由十二變百二，由百二變千二。是諸功德，皆由此經殊勝之增上力，故能莊嚴，使得清凈。此清凈功德，非楞嚴所說必先破除五陰而後清凈圓通者比，以非由自力修證之所致，全由善持是經之力，加持所成，與密宗三密加持，即身成佛之理蓋相同也。
是善男子、善女人，父母所生清凈肉眼，見於三千大千世界內外所有山林河海，下至阿鼻地獄，上至有頂，亦見其中一切眾生，及業因緣果報生處，悉見悉知。爾時，世尊欲重宣此義，而說偈言：若於大眾中，以無所畏心，說是法華經，汝聽其功德。是人得八百，功德殊勝眼，以是莊嚴故，其目甚清凈。父母所生眼，悉見三千界，內外彌樓山，須彌及鐵圍，并諸余山林，大海江河水，下至阿鼻獄，上至有頂處，其中諸眾生，一切皆悉見。雖未得天眼，肉眼力如是。
前五根中，皆有浮塵根，亦名粗色根。而真能發生六識之根體，則為伏藏於內之勝義根，亦名凈色根。在外之浮塵根，只以扶助勝義根之成用，故以凈色根為主體，此為五根所同。肉眼為浮塵根，眼之能見為勝義根。以經力殊勝，得眼清凈，故眼根之果用亦成殊勝。山林、河海及阿鼻、有頂，兼橫豎而言。業因緣果報生處，謂以何種業之因緣，得何種果報及受生何處。
父母所生眼，謂肉眼。彌樓山，即金光山，為圍繞須彌七金山之一。每一小世界，以須彌山為體，以鐵圍山為邊際。悉見三千界之須彌、鐵圍，即悉見三千大千世界所有之各小世界矣。凡天眼通，能見最遠、最大、最細，能透障礙，能觀未來。如行者欲以修證而得之，須證四禪始發此通。受持是經者，并不須修證四禪，故曰未得天眼。然由是經殊勝威力之所加被，竟以肉眼而見於大千界，正天臺教所說之相似位也。凡六根圓通互用之殊勝果用，本須菩薩報身始有之，此經不離應化身而即法報身，故不離肉眼而顯有天眼通之力。以下耳、鼻、舌、身、意五根仿此。
復次，常精進！若善男子、善女人受持此經，若讀、若誦、若解說、若書寫，得千二百耳功德。以是清凈耳，聞三千大千世界，下至阿鼻地獄，上至有頂，其中內外種種語言音聲：象聲、馬聲、牛聲、車聲、啼哭聲、愁嘆聲、螺聲、鼓聲、鐘聲、鈴聲、笑聲、語聲、男聲、女聲、童子聲、童女聲、法聲、非法聲、苦聲、樂聲、凡夫聲、圣人聲、喜聲、不喜聲、天聲、龍聲、夜叉聲、乾闥婆聲、阿修羅聲、迦樓羅聲、緊那羅聲、摩睺羅伽聲、火聲、水聲、風聲、地獄聲、畜生聲、餓鬼聲、比丘聲、比丘尼聲、聲聞聲、辟支佛聲、菩薩聲、佛聲。以要言之，三千大千世界中，一切內外所有諸聲，雖未得天耳，以父母所生清凈常耳，皆悉聞知，如是分別種種音聲而不壞耳根。
此長行。耳仍肉耳，以經力顯千二百殊勝功德，故曰清凈耳。行者雖未得天耳通，而大千內外所有諸聲，悉能分別，皆善持是經之力所致。諸聲種類，以全法界有情、無情等聲攝之略盡。
爾時，世尊欲重宣此義，而說偈言：父母所生耳，清凈無濁穢，以此常耳聞，三千世界聲。象馬車牛聲，鐘鈴螺鼓聲，琴瑟箜篌聲，簫笛之音聲，清凈好歌聲，聽之而不著，無數種人聲，聞悉能解了。又聞諸天聲，微妙之歌音，及聞男女聲，童子童女聲。山川險谷中，迦陵頻伽聲，命命等諸鳥，悉聞其音聲。地獄眾苦痛，種種楚毒聲，餓鬼饑渴逼，求索飲食聲。諸阿修羅等，居在大海邊，自共言語時，出於大音聲。如是說法者，安住於此間，遙聞是眾聲，而不壞耳根。十方世界中，禽獸鳴相呼，其說法之人，於此悉聞之。其諸梵天上，光音及遍凈，乃至有頂天，言語之音聲，法師住於此，悉皆得聞之。一切比丘眾，及諸比丘尼，若讀誦經典，若為他人說，法師住於此，悉皆得聞之。復有諸菩薩，讀誦於經法，若為他人說，撰集解其義，如是諸音聲，悉皆得聞之。諸佛大圣尊，教化眾生者，於諸大會中，演說微妙法，持此法華者，悉皆得聞之。三千大千界，內外諸音聲，下至阿鼻獄，上至有頂天，皆聞其音聲，而不壞耳根。其耳聰利故，悉能分別知。持是法華者，雖未得天耳，但用所生耳，功德已如是。
此重頌。命命鳥，即共命鳥，一身二首，故為二命。
復次，常精進！若善男子、善女人受持是經，若讀、若誦、若解說、若書寫，成就八百鼻功德。以是清凈鼻根，聞於三千大千世界上下內外種種諸香：須曼那華香、闍提華香、末利華香、薝卜華香、波羅羅華香，赤蓮華香、青蓮華香、白蓮華香、華樹香、果樹香、栴檀香、沈水香、多摩羅跋香、多伽羅香及千萬種和香，若末、若丸、若涂香，持是經者，於此間住，悉能分別。又復別知眾生之香：象香、馬香、牛羊等香、男香、女香、童子香、童女香及草木叢林香，若近若遠，所有諸香悉皆得聞，分別不錯。持是經者，雖住於此，亦聞天上諸天之香：波利質多羅、拘鞞陀羅樹香及曼陀羅華香、摩訶曼陀羅華香、曼殊沙華香、摩訶曼殊沙華香、栴檀、沈水種種末香、諸雜華香，如是等天香和合所出之香無不聞知。又聞諸天身香：釋提桓因在勝殿上，五欲娛樂嬉戲時香；若在妙法堂上，為忉利諸天說法時香；若於諸園游戲時香及余天等男女身香皆悉遙聞。如是展轉，乃至梵世，上至有頂諸天身香亦皆聞之。并聞諸天所燒之香及聲聞香、辟支佛香、菩薩香、諸佛身香亦皆遙聞，知其所在。雖聞此香，然於鼻根不壞不錯，若欲分別為他人說，憶念不謬。
此長行。此土以臭味之臭字，兼攝香、臭二氣，佛典以香字攝香、臭二氣。須曼那華，即稱意華。闍提華，即金錢華。末利華，即奈華。薝卜華，即黃花。波羅羅華，即熏花。多摩羅跋，義言無垢。多伽羅香，即木香。分別，謂能辨別為何種也。波利質多羅，為帝釋殿前圓生樹。拘鞞陀羅，為帝釋天大游戲地樹。釋提桓因，即天帝釋。五欲娛樂，指其果報上之樂受。梵世，謂梵天王之世界。以上諸香，以四圣、六凡界、有情、無情攝之略盡。凡夫但能辨別少數之香，若至種數眾多則不復能辨，此為根壞。持是經者，以清凈鼻能辨諸香，且不錯誤，復能憶別，顯鼻根通利，六根可以互用之相。
爾時，世尊樂欲重宣此義，而說偈言：是人鼻清凈，於此世界中，若香若臭物，種種悉聞知。須曼那闍提，多摩羅栴檀，沈水及桂香，種種華果香。及知眾生香，男子女人香，說法者遠住，聞香知所在。大勢轉輪王，小轉輪及子，群臣諸宮人，聞香知所在。身所著珍寶，及地中寶藏，轉輪王寶女，聞香知所在。諸人嚴身具，衣服及瓔珞，種種所涂香，聞香知其身。諸天若行坐，游戲及神變，持此法華者，聞香悉能知。諸樹華果實，及酥油香氣，持經者住此，悉知其所在。諸山深險處，栴檀樹華敷，眾生在中者，聞香悉能知。鐵圍山大海，地中諸眾生，持經者聞香，悉知其所在。阿修羅男女，及其諸眷屬，斗諍游戲時，聞香皆能知。曠野險隘處，師子象虎狼，野牛水牛等，聞香知所在。若有懷妊者，未辨其男女，無根及非人，聞香悉能知。以聞香力故，知其初懷妊，成就不成就，安樂產福子。以聞香力故，知男女所念，染欲癡恚心，亦知修善者。地中眾伏藏，金銀諸珍寶，銅器之所盛，聞香悉能知。種種諸瓔珞，無能識其價，聞香知貴賤，出處及所在。天上諸華等，曼陀曼殊沙，波利質多樹，聞香悉能知。天上諸宮殿，上中下差別，眾寶華莊嚴，聞香悉能知。天園林勝殿，諸觀妙法堂，在中而娛樂，聞香悉能知。諸天若聽法，或受五欲時，來往行坐臥，聞香悉能知。天女所著衣，好華香莊嚴，周旋游戲時，聞香悉能知。如是展轉上，乃至於梵世，入禪出禪者，聞香悉能知。光音遍凈天，乃至於有頂，初生及退沒，聞香悉能知。諸比丘眾等，於法常精進，若坐若經行，及讀誦經典，或在林樹下，專精而坐禪，持經者聞香，悉知其所在。菩薩志堅固，坐禪若讀誦，或為人說法，聞香悉能知。在在方世尊，一切所恭敬，愍眾而說法，聞香悉能知。眾生在佛前，聞經皆歡喜，如法而修行，聞香悉能知。雖未得菩薩，無漏法生鼻，而是持經者，先得此鼻相。
此重頌。無根及非人，謂懷妊者之所懷，或為男女不分之無根者，或為異物而非人類也。五通為阿羅漢之所共，而鼻、舌等根之神通則為羅漢所無，惟至菩薩地位始有此通。持經者尚未及此，故云未得菩薩。然以善持是經之故，已得相似之位，正顯經力殊勝也。
復次，常精進！若善男子、善女人受持是經，若讀、若誦、若解說、若書寫，得千二百舌功德。若好若丑、若美不美及諸苦澀物，在其舌根皆變成上味，如天甘露，無不美者。若以舌根於大眾中有所演說，出深妙聲，能入其心，皆令歡喜快樂。又諸天子、天女、釋梵諸天聞是深妙音聲，有所演說，言論次第，皆悉來聽。及諸龍、龍女、夜叉、夜叉女、乾闥婆、乾闥婆女、阿修羅、阿修羅女、迦樓羅、迦樓羅女、緊那羅、緊那羅女、摩睺羅伽、摩睺羅伽女，為聽法故，皆來親近，恭敬供養。及比丘、比丘尼、優婆塞、優婆夷、國王、王子、群臣眷屬、小轉輪王、大轉輪王、七寶千子、內外眷屬，乘其宮殿，俱來聽法。以是菩薩善說法故，婆羅門、居士、國內人民，盡其形壽隨侍供養。又諸聲聞、辟支佛、菩薩、諸佛，常樂見之。是人所在方面，諸佛皆向其處說法，悉能受持一切佛法，又能出於深妙法音。
此長行。首顯舌根之用，次顯巧於說法，多眾聽受供養。
爾時，世尊欲重宣此義，而說偈言：是人舌根凈，終不受惡味，其有所食噉，悉皆成甘露。以深凈妙聲，於大眾說法，以諸因緣喻，引導眾生心，聞者皆歡喜，設諸上供養。諸天龍夜叉，及阿修羅等，皆以恭敬心，而共來聽法。是說法之人，若欲以妙音，遍滿三千界，隨意即能至。大小轉輪王，及千子眷屬，合掌恭敬心，常來聽受法。諸天龍夜叉，羅剎毗舍闍，亦以歡喜心，常樂來供養。梵天王魔王，自在大自在，如是諸天眾，常來至其所。諸佛及弟子，聞其說法音，常念而守護，或時為現身。
此重頌。羅剎，可怖畏之鬼。毗舍闍，啖眾生精氣以為滋養之鬼。善持是經，則所說諸法即攝遍十法界，舌之功德殊勝如是。
復次，常精進！若善男子、善女人受持是經，若讀、若誦、若解說、若書寫，得八百身功德。得清凈身，如凈琉璃，眾生喜見。其身凈故，三千大千世界眾生生時死時，上下好丑，生善處惡處，悉於中現；及鐵圍山、大鐵圍山、彌樓山、摩訶彌樓山等諸山及其中眾生，悉於中現；下至阿鼻地獄，上至有頂所有及眾生，悉於中現；若聲聞、辟支佛、菩薩、諸佛說法，皆於身中現其色像。爾時，世尊欲重宣此義，而說偈言：若持法華者，其身甚清凈，如彼凈琉璃，眾生皆喜見。又如凈明鏡，悉見諸色像，菩薩於凈身，皆見世所有，唯獨自明了，余人所不見。三千世界中，一切諸群萌，天人阿修羅，地獄鬼畜生，如是諸色像，皆於身中現。諸天等宮殿，乃至於有頂，鐵圍及彌樓，摩訶彌樓山，諸大海水等，皆於身中現。諸佛及聲聞，佛子菩薩等，若獨若在眾，說法悉皆現。雖未得無漏，法性之妙身，以清凈常體，一切於中現。
凈琉璃，謂身相內外明徹。上下好丑，生善處惡處，謂上界下界、好相丑相之眾生，轉生善處或惡處也。佛之無漏清凈法身，即是圓同法界，換言之，十法界即為佛之無漏清凈法身。故十法界一切眾生，悉在佛無漏法性身之內一一顯現。十地以上菩薩方能證此，惟佛始能圓滿。彼持是經者，雖尚未能得此，然以善持是經之故，即可與此果用相應，正顯經力之殊勝也。
此經一偈一句，皆不可思議之解脫境界，為凡夫心量思議分別所無從測知。持是經者，須隨順信受，如實修行。當念六種修行之處，即諸大菩薩、聲聞四眾、一切天、人、阿修羅等恭敬圍繞，歡喜聽法之處。行者毫不加以凡情測度，始為善持此經，方能發生諸通，與不可思議之佛境界相應也。
復次，常精進！若善男子、善女人，如來滅後，受持是經，若讀、若誦、若解說、若書寫，得千二百意功德。以是清凈意根，乃至聞一偈一句，通達無量無邊之義。解是義已，能演說一句一偈至於一月四月，乃至一歲，諸所說法，隨其義趣，皆與實相不相違背。若說俗間經書、治世語言、資生業等，皆順正法。三千大千世界六趣眾生心之所行，心所動作，心所戲論，皆悉知之。雖未得無漏智慧，而其意根清凈如此。是人有所思惟籌量言說，皆是佛法，無不真實，亦是先佛經中所說。
此長行。以持是妙法經義，故得清凈意根。以意根清凈故，聞少字句，通無量義。以能解法義故，演一句一偈經歷歲時，悉隨義趣不離於此實相之法。由是，故於世俗之經書、語言及資生事業等，悉可為之，而盡能假為方便，終仍回向於佛法。復得悉知眾生心念，而自心之思量言說，亦永不出於佛法之外。其所得清凈意根之殊勝果用如是。
爾時，世尊欲重宣此義，而說偈言：是人意清凈，明利無濁穢，以此妙意根，知上中下法。乃至聞一偈，通達無量義，次第如法說，月四月至歲。是世界內外，一切諸眾生，若天龍及人，夜叉鬼神等，其在六趣中，所念若干種，持法華之報，一時皆悉知。十方無數佛，百福莊嚴相，為眾生說法，悉聞能受持。思惟無量義，說法亦無量，終始不忘錯，以持法華故。悉知諸法相，隨義識次第，達名字語言，如所知演說。此人有所說，皆是先佛法，以演此法故，於眾無所畏。持法華經者，意根凈若斯，雖未得無漏，先有如是相。是人持此經，安住希有地，為一切眾生，歡喜而愛敬，能以千萬種，善巧之語言，分別而說法，持法華經故。
此重頌。上、中、下法，即菩薩、二乘、人天三法。以上六根殊勝果用，悉由善持妙法華經之故。雖不離凡夫之六根，而即已深入諸佛秘密之藏，故於諸法能離執著，能善分別，能為方便，統教眾生共歸佛乘也。
修行法師能得六根清凈功德，已於釋明，但未知自昔以來，曾有證得此項功德之人與否？為顯示此能行之人，故有一品。本品專明常不輕菩薩故事，既顯受持是經一句一偈者，為妙法威力之所加持，能得登地菩薩六根互用之功德；兼顯不受持是經或毀謗是經者，現前雖獲罪報，終仍因是經之緣力能入於佛道。為顯斯義，故有此品。
前授各記，為佛授果上之記，而此菩薩對於四眾，則為授因中之記。明但行菩薩道，皆當成佛，故有此品。
及等品，皆云受一句一偈皆當作佛。而常不輕菩薩既不誦經說法，但禮拜贊嘆，謂人盡當作佛，此即能受持本經之一句憶念不失者。以是能行忍辱、精進等菩薩行，自信作佛，信人作佛，終得六根究竟清凈功德。為顯斯義，故有此品。
常，也；不輕，恭敬也，即順眾生愛護恭敬之義。不見有眾生惡相，而但見其皆具佛性，是即清凈功德之所由來也。在全經品第中，則居第二十。
爾時，佛告得大勢菩薩摩訶薩：汝今當知，若比丘、比丘尼、優婆塞、優婆夷持法華經者，若於惡口罵詈誹謗，獲大罪報，如前所說，其所得功德如向所說眼、耳、鼻、舌、身、意清凈。
謂違反是經加以誹謗者，所得罪報，如頌所說。順於經義修持者所得功德，如所說，皆違順所生之罪福也。得大勢，即大勢至菩薩，有大威力名曰大勢至者，成就圓滿之義。此品經文，佛以告得大勢菩薩者，顯常不輕菩薩持經勇猛成就功德之勢力；兼顯違反是經者終亦成佛，亦由是經之殊勝勢力也。又大勢至菩薩報身，常在西方極樂世界，贊助彌陀接引眾生，而復應化於此土中，在法華經會上證明此經之威德力也。
得大勢！乃往古昔過無量無邊不可思議阿僧只劫，有佛名威音王如來、應供、正遍知、明行足、善逝、世間解、無上士、調御丈夫、天人師、佛、世尊。劫名離衰，國名大成。其威音王佛於彼世中為天、人、阿修羅說法；為求聲聞者說應四諦法，度生、老、病、死，究竟涅盤；為求辟支佛者說應十二因緣法；為諸菩薩因阿耨多羅三藐三菩提說應六波羅密法，究竟佛慧。得大勢！是威音王佛壽四十萬億那由他河沙劫，正法住世，劫數如一閻浮提微塵，像法住世，劫數如四天下微塵。其佛饒益眾生已，然後滅度。正法、像法滅盡之後，於此國土復有佛出，亦號威音王如來、應供、正遍知、明行足、善逝、世間解、無上士、調御丈夫、天人師、佛、世尊。如是次第有二萬億佛，皆同一號。
此釋古時佛世。此方佛教以音聞為體。音王，音之有大威力者。威音王如來，為古佛之別號。離衰，謂離一切衰惡之法。大成，謂成一切善法。威音王國中，亦以三乘法教化眾生。應四諦法者，謂以求聲聞乘感佛，佛乃應以四諦法也。究竟佛慧，即佛之究竟智慧。言威音王佛為諸菩薩說六波羅密法，以入於佛之究竟智慧。亦可以究竟佛慧四字，通屬上三乘而言，言為三乘各各說法，皆令直趣於究竟佛智也。
每四大部洲為一個四天下，閻浮提即四大部洲中之一洲，為一個四天下四分之一。故威音王正法住世之數，為像法住世數四分之一。閻浮提，義言勝金洲，即吾人現所依止之土。以上詳釋威音王佛世，所以啟常不輕菩薩之出現也。
最初威音王如來既已滅度，正法滅後，於像法中，增上慢比丘有大勢力。爾時，有一菩薩比丘名常不輕。得大勢！以何因緣名常不輕？是比丘凡有所見，若比丘、比丘尼、優婆塞、優婆夷，皆悉禮拜贊嘆，而作是言：我深敬汝等，不敢輕慢。所以者何？汝等皆行菩薩道，當得作佛。而是比丘不專讀誦經典，但行禮拜，乃至遠見四眾，亦復故往禮拜、贊嘆，而作是言：我不敢輕於汝等，汝等皆當作佛。
此釋惡人益勢、善士增勤。謂增上慢比丘增益勢力，而修忍辱行之菩薩益勤精進也。正法既滅之時，所有善根成熟之眾生，已以佛法度脫，而善根未成熟者，當然尚無護持正法之力，故未知解謂已知解，未修證謂已修證之增上慢人，值此時最有勢力。去佛既遙，妄人之勢復熾，茍欲護持佛法，非有不避譏嫌，甘受苦痛，排除一切，高唱正義之極大勇猛勢力，何由使此佛法之將亡者存，將晦者曙，將絕者續乎！故爾時常不輕菩薩出世之因緣，至為重大也。
當威音王像法衰微之際，比丘等四眾對於佛法或信而不解，或解而不信，甚或不解不信，假托律儀；而常不輕菩薩一心深信眾生皆當作佛之佛說，悉皆不敢輕慢，謂當作佛。在在處處獨標真義，統攝群機，遂使佛法果因之不至墜落。其奉持經法，實已能以一句攝無量義，豈止勝於但能讀誦經典者哉！
四眾之中，有生瞋恚，心不凈者，惡口罵詈言：是無智比丘從何所來？自言我不輕汝，而與我等授記，當得作佛，我等不用如是虛妄授記。如此經歷多年，常被罵詈，不生瞋恚，常作是言：汝當作佛。說是語時，眾人或以杖木、瓦石而打擲之，避走遠住，猶高聲唱言：我不敢輕於汝等，汝等皆當作佛。以其常作是語故，增上慢比丘、比丘尼、優婆塞、優婆夷號之為常不輕。
此釋語加能忍、身害能受及善名緣起。常被罵詈，或受杖石，經歷多年，不生瞋恚，仍一心深信眾生皆當作佛。此已攝盡忍辱、精進等波羅密。而其心中、目中只見有佛，不見眾生，實能契於即生即佛，心、佛、眾生三無差別之境，更無一相之可安立，其清凈為何如也！
是比丘臨欲終時，於虛空中，具聞威音王佛先所說法華經二十千萬億偈，悉能受持，即得如上眼根清凈，耳、鼻、舌、身、意根清凈。得是六根清凈已，更增壽命二百萬億那由他歲，廣為人說是法華經。於時增上慢四眾：比丘、比丘尼、優婆塞、優婆夷，輕賤是人，為作不輕名者，見其得大神通力、樂說辯力、大善寂力，聞其所說，皆信伏隨從。是菩薩復化千萬億眾，令住阿耨多羅三藐三菩提。
此釋勝果遂生、惡人從化。常不輕菩薩受持妙法華經眾生皆當成佛一句之義，既已盡其形壽。至臨終時，復受持威音王佛說授是經諸偈，故以此增上法力得六根清凈功德，增壽說法，降伏惡人，化令成道。壽命為果報之主體，因行殊勝故果報殊勝，故果報主體之壽命亦與為殊勝。大善寂力，即由清凈功德所發生之禪定力。
命終之後，得值二千億佛，皆號日月燈明，於其法中說是法華經，以是因緣，復值二千億佛，同號云自在燈王。於此諸佛法中受持讀誦，為諸四眾說此經典故，得是常眼清凈，耳、鼻、舌、身、意諸根清凈，於四眾中說法，心無所畏。得大勢！是常不輕菩薩摩訶薩供養如是若干諸佛，恭敬、尊重、贊嘆，種諸善根，於後復值千萬億佛，亦於諸佛法中說是經典，功德成就，當得作佛。
此釋善士增進。謂常不輕菩薩更值諸佛，受持是經，增進功德，終成正覺也。既久值日月燈明及云自在燈王諸佛，因得自持是經并令人持，故功行圓滿，能證得是常清凈六根功德。常者，謂此功德修證圓滿，得究竟清凈永住不退也；為初地菩薩法身、六根互用、圓通清凈之相。
無所畏，謂無五怖畏：一、無不活畏，初地證無住身，得凈慧命，隨愿應生，故無不活畏；二、無惡名畏，凡有所行皆利眾生，名稱普聞，故無惡名畏；三、無死畏，菩薩法身常住，本無來去，既離我見，安有身相？故無死畏；四、無墮惡道畏，菩薩歷劫奉佛，修諸善法，遠離三毒，除以大悲愿力示現惡道方便度生外，余所修行與惡趣無一相應，故無墮惡道畏；五、無大眾威德畏，尚不見世間有一眾生能與菩薩相等者，況能勝過？但由悲愿隨順應導，故無此畏。又六根既常清凈，故聞一切法能持，得諸陀羅尼，常憶念不忘，三德具足，亦即菩薩之說法無所畏也。
得大勢！於意云何？爾時常不輕菩薩豈異人乎？則我身是。若我於宿世不受持讀誦此經，為他人說者，不能疾得阿耨多羅三藐三菩提。我於先佛所受持讀誦此經，為人說故，疾得阿耨多羅三藐三菩提。得大勢！彼時四眾：比丘、比丘尼、優婆塞、優婆夷，以瞋恚意輕賤我故，二百億劫常不值佛、不聞法、不見僧，千劫於阿鼻地獄受大苦惱。畢是罪已，復遇常不輕菩薩教化阿耨多羅三藐三菩提。得大勢！於汝意云何？爾時四眾常輕是菩薩者，豈異人乎？今此會中跋陀婆羅等五百菩薩、師子月等五百比丘、尼思佛等五百優婆塞，皆於阿耨多羅三藐三菩提不退轉者是。
四眾比丘等身為佛徒，乃輕賤真能奉法之人，故其果報即以多劫不逢三寶為報。蓋必有如是之離善友緣，始能三毒增上，惡業重重，以造成是千劫無間獄之苦因。故無間獄之苦報非酷，而不聞三寶名之報乃為真酷，以勝緣既絕，斯覺路永斷也。然此四眾等，卒因與常不輕有違反罵詈之緣，及曾與聞眾生皆當作佛一句經義之緣，能於罪報既盡之余，復遇釋尊受教，發心趣道。此既顯經力圓賅統攝之殊勝勢力，益顯不值佛、不聞法、不見僧之果報為至可驚危也。
跋陀婆羅，此云賢護，無定儀者。師子月及尼思佛，皆上首之名。或謂菩薩度生，當以觀機化導為主。常不輕菩薩值正法已滅之時，既知四眾不能明於佛義，曷為作此驚人之行，故啟其怒詈，使造罪業而罹諸苦乎？不知隨機示教之方便善巧，乃諸佛果後大悲方便之秘密力，非未入地之菩薩所能行。
常不輕菩薩但以其所自信之法義如說修行，冀以自信者并使人信，為尊佛法，為弘佛法，為昌明佛法，為建立佛法，以是種種故，惟重法而不重己，但顧法而不顧機，雖當時眾生有不能現時受益之處，亦有所不暇恤也。況在被化之眾生中，往往有具極劣根性，非先以大法激起其煩惱，令受諸毒苦之後，不能有順受化度之希望。如此增上慢比丘等，即以獲受罪苦之故，得降伏其我慢，終於報盡以後，遂能善根生發，聞法修行。此正逆行將護之法，適以速其度脫，否則雖再歷二百億劫，恐尚在沈淪飄墮中耳。
得大勢！當知是法華經大饒益諸菩薩摩訶薩，能令至於阿耨多羅三藐三菩提。是故諸菩薩摩訶薩於如來滅後，常應受持、讀誦、解說、書寫是經。
此結勸眾人除違行順。以隨順是經者既疾得成佛，而違反是經者久亦成佛，故為大饒益於諸菩薩。惟彼不聞是經者，則終絕於佛，以是知值正法已滅之後，若為人說是經之一偈一句，即為能增益人以無上之功德也。
爾時，世尊欲重宣此義，而說偈言：
過去有佛，號威音王，神智無量，將導一切，天人龍神，所共供養。是佛滅後，法欲盡時，有一菩薩，名常不輕。時諸四眾，計著於法，不輕菩薩，往到其所，而語之言：我不輕汝，汝等行道，皆當作佛。諸人聞已，輕毀罵詈，不輕菩薩，能忍受之。其罪畢已，臨命終時，得聞此經，六根清凈，神通力故，增益壽命，復為諸人，廣說是經。諸著法眾，皆蒙菩薩，教化成就，令住佛道。不輕命終，值無數佛，說是經故，得無量福，漸具功德，疾成佛道。
計著於法，謂妄計執著於小乘等教法也。其罪畢已，謂常不輕菩薩先世或有罪業，以今世受持是經，為人輕賤故，先世罪業則為消滅，故曰其罪畢已。
彼時不輕，則我身是。時四部眾，著法之者，聞不輕言，汝當作佛，以是因緣，值無數佛。此會菩薩，五百之眾，并及四部，清信士女，今於我前，聽法者是。
結會今古，以示眾人違順之相。
我於前世，勸是諸人，聽受斯經，第一之法，開示教人，令住涅盤。世世受持，如是經典，億億萬劫，至不可議。時乃得聞，是法華經，億億萬劫，至不可議。諸佛世尊，時說是經，是故行者，於佛滅後，聞如是經，勿生疑惑，應當一心，廣說此經，世世值佛，疾成佛道。
億億萬劫，至不可議，明劫數之久遠。言諸佛世尊經如是久遠之劫，時為一說此經，而諸人乃時得一聞此經，顯正法難聞，既獲聞法，應疾受持。以上既顯示古今人違順罪福之相，故行者如欲除違，應以彼四眾為戒；如欲行順，當以常不輕菩薩為法也。
序分及正宗分均已釋竟，以下為流通分。共有八品：初二品，即、二品，為付囑流通。以後六品，為稟命流通。此為付囑流通之第一品，而在全經品第，則居第二十一。
如來，指釋尊及十方分身如來。變化無方之謂神，有大威勢之謂力。以有無方之變化，能令未信者生信，未解者領解，未行者起行，故曰如來神力。是經既為難信難解之法，欲令流通，必先起信；欲資深信，必賴神通。故如來以身輪不思議化，起出舌、放光、摩頂等妙用，令知世尊具大神通，出言諦實，斯眾皆決信，付囑即為有力，故付囑流通之中，先有此品。
爾時，千世界微塵等菩薩摩訶薩從地涌出者，皆於佛前一心合掌，瞻仰尊顏，而白佛言：世尊！我等於佛滅後，世尊分身所在國土滅度之處，當廣說此經。所以者何？我等亦自欲得是真凈大法，受持、讀誦、解說、書寫而供養之。
從地涌出之菩薩，請廣說是經也。微塵，猶言無數。言當於釋尊及分身佛滅度之處，受持供養是經，并為人廣說。
爾時，世尊於文殊師利等無量百千萬億舊住娑婆世界菩薩摩訶薩，及諸比丘、比丘尼、優婆塞、優婆夷、天、龍、夜叉、乾闥婆、阿修羅、迦樓羅、緊那羅、摩睺羅伽、人、非人等一切眾前，現大神力，出廣長舌，上至梵世，一切毛孔放於無量無數色光，皆悉遍照十方世界。眾寶樹下師子座上諸佛亦復如是，出廣長舌，放無量光。
此釋出舌放光。從地涌出諸人，皆新來之菩薩，而世尊及其分身佛，獨於舊住娑婆世界無量菩薩等眾前現此神力，明咐囑流通之勝緣，獨重於茲土也。出舌、放光，為如來神境通變化之力。化無為有為化，如化無身為有身，化無語言為有語言，化無境界為有境界之類。
變常為奇為變，共有十八變，茲附釋如下：一、震動，地六動等是；二、熾然，身之上下出水火等是；三、流布，如聲光等從漸遠及等是；四、示現，示現他方諸界各趣事物等是；五、轉變，轉地為金，水為酪，凈穢為穢凈等是；六、往來，於一切處行無障礙等是；七、卷；八、舒，卷大入小，舒小令大，納須彌令入芥子，展一毛使充法界等是；九、眾像入身，能以諸世界納於身毛孔等是；十、同類往趣，應物現形，往為說法，事訖還沒，令不識知等是；十一、顯；十二、隱，於大眾中隱沒自身，復令顯現等是；十三、所作自在，謂轉動有情令其往來，己身語默皆得自在等是；十四、制他神通，謂佛、菩薩、二乘等，各能制伏本位以下所現神通；十五、能施辯才，謂不能說法者加持能使說法；十六、能施憶念，於法失念，能令復憶，不至忘失，如阿難以佛力加持，能憶念無量經義，資以結集等是；十七、能施安樂，如說法消除眾生怖畏、疾疫、災患等是；十八、放大光明，謂能放一光，頓照無量國土，作大利益等是。
本節出廣長舌，屬神境通之第八變舒。放無量光，屬第十八變大放光明。
釋迦牟尼佛及寶樹下諸佛現神力時，滿百千歲，然後還攝舌相。一時謦欬，俱共彈指，是二音聲遍至十方諸佛世界，地皆六種震動。其中眾生：天、龍、夜叉、乾闥婆、阿修羅、迦樓羅、緊那羅、摩睺羅伽、人、非人等，以佛神力故，皆見此娑婆世界無量無邊百千萬億眾寶樹下師子座上諸佛，及見釋迦牟尼佛共多寶如來在寶塔中坐師子座，又見無量無邊百千萬億菩薩摩訶薩及諸四眾，恭敬圍繞釋迦牟尼佛。既見是已，皆大歡喜，得未曾有。即時，諸天於虛空中高聲唱言：過此無量無邊百千萬億阿僧只世界，有國名娑婆，是中有佛，名釋迦牟尼，今為諸菩薩摩訶薩說大乘經，名妙法蓮華、教菩薩法、佛所護念。汝等當深心隨喜，亦當禮拜供養釋迦牟尼佛。彼諸眾生聞虛空中聲已，合掌向娑婆世界，作如是言：南無釋迦牟尼佛！南無釋迦牟尼佛！
此釋謦欬、彈指、地動、示現四事。滿百千歲，蓋結經者假此土歲量以表當時經歷時間之久。舌既還攝，諸佛復各謦欬，并各彈指，故曰一時謦欬，俱共彈指。十方世界天人等眾，盡見此土諸佛，樹下集坐，圍繞世尊，此非佛光加被，何由致此？故曰示現。彼土眾生既悉見此土事物，遂起皈命世尊之想，均顯神力之殊勝也。謦欬，由無而有，屬化而不屬變；彈指，屬第十三變所作自在；地動，屬第一變；示現，屬第四變。
以種種華香、瓔珞、旛蓋及諸嚴身之具、珍寶妙物，皆共遙散娑婆世界。所散諸物，從十方來，譬如云集，變成寶帳，遍覆此間諸佛之上。於時十方世界通達無礙，如一佛土。
此釋合蓋、變土二事。十方供養之具變為寶帳，遍蓋佛上，故曰合蓋。十方世界如一佛土，故曰變土。合蓋，屬第七變；變土，屬第五變。
爾時，佛告上行等菩薩大眾：諸佛神力如是無量無邊不可思議，若我以是神力，於無量無邊百千萬億阿僧只劫為囑累故，說此經功德猶不能盡。以要言之，如來一切所有之法、如來一切自在神力、如來一切秘要之藏、如來一切甚深之事，皆於此經宣示顯說。是故汝等於如來滅後，應一心受持、讀誦、解說、書寫、如說修行。
此釋咐囑修行。
所在國土若有受持、讀誦、解說、書寫、如說修行，若經卷所住之處，若於園中，若於林中，若於樹下，若於僧坊，若白衣舍，若在殿堂，若山谷曠野，是中皆應起塔供養。所以者何？當知是處即是道場，諸佛於此得阿耨多羅三藐三菩提，諸佛於此轉於法輪，諸佛於此而般涅盤。
此勸隨喜供養。
爾時，世尊欲重宣此義，而說偈言：諸佛救世者，住於大神通，為悅眾生故，現無量神力，舌相至梵天，身放無數光，為求佛道者，現此希有事。諸佛謦欬聲，及彈指之聲，周聞十方國，地皆六種動。以佛滅度後，能持是經故，諸佛皆歡喜，現無量神力。
此四頌頌神力。
囑累是經故，贊美受持者，於無量劫中，猶故不能盡，是人之功德，無邊無有窮，如十方虛空，不可得邊際。能持是經者，則為已見我，亦見多寶佛，及諸分身者。又見我今日，教化諸菩薩，能持是經者，令我及分身，滅度多寶佛，一切皆歡喜。十方現在佛，并過去未來，亦見亦供養，亦令得歡喜。諸佛坐道場，所得秘要法，能持是經者，不久亦當得。能持是經者，於諸法之義，名字及言辭，樂說無窮盡，如風於空中，一切無障礙。於如來滅後，知佛所說經，因緣及次第，隨義如實說，如日月光明，能除諸幽冥，斯人行世間，能滅眾生闇。教無量菩薩，畢竟住一乘，是故有智者，聞此功德利，於我滅度後，應受持斯經，是人於佛道，決定無有疑。
此十二頌頌咐囑。
流通分內，依經文次第，於之後即為，故在全經品第中居第二十二。
前品佛既顯大神通，令眾信受，此更以手摩諸菩薩頂，囑咐流通，顯受持是經者，即為佛力之所護持攝受。為明斯義，故有此品。
勝妙力無上中，有護法力。本品與同為護法力無上，但普賢品為菩薩之護法力，為明佛之護法力無上，故有此品。
囑，咐囑；累，重疊之義，謂再三咐囑。又依中土文義，亦可釋云：以此妙法咐囑菩薩，即以此事累諸菩薩荷擔責任也。
爾時，釋迦牟尼佛從法座起，現大神力，以右手摩無量菩薩摩訶薩頂，而作是言：我於無量百千萬億阿僧只劫修習是難得阿耨多羅三藐三菩提法，今以付囑汝等，汝等應當一心流布此法，廣令增益。如是三摩諸菩薩摩訶薩頂，而作是言：我於無量百千萬億阿僧只劫修習是難得阿耨多羅三藐三菩提法，今以付囑汝等，汝等當受持讀誦，廣宣此法，令一切眾生普得聞知。
此釋三業加持、咐囑流通。手摩為身業，口言為語業，咐囑必有意旨為意業，故云三業加持。以手摩無量菩薩頂，則當有無量手；摩頂同時，則手之數亦當同時與為無量，故曰現大神力。一心流布，謂專事流通。廣令增益，謂令眾生得聞此法而增長法益，即聞此法後能發菩提心，入佛知見也。下復三摩頂而三告之。
所以者何？如來有大慈悲，無諸慳吝，亦無所畏，能與眾生佛之智慧、如來智慧、自然智慧。如來是一切眾生之大施主，汝等亦應隨學如來之法，勿生慳吝。於未來世，若有善男子、善女人信如來智慧者，當為演說此法華經，使得聞知，為令其人得佛慧故。
此釋三業加持咐囑之所由。蓋妙法既為如來修習所得，則欲受持是法者，必當先知如來之功德也。能與人以樂為慈，能拔人於苦為悲，不秘大法為無慳吝，敢決定說為無所畏。佛智慧，指佛之種智；如來智慧，指根本一切智，即一切智之體性智；自然智慧，為無為智。凡此諸智，佛悉能與眾生令得法樂，故曰施主；以所授妙法，為給眾生以究竟之樂，故曰大施主。菩薩欲學佛，即應學如來以如是難得之妙法施給眾生，令入佛之知見，否則即不為學佛。得佛慧，謂由聞生信，由信生解，由解起行，由行而證入於佛之知見也。
若有眾生不信受者，當於如來余深法中示教利喜。汝等若能如是，則為已報諸佛之恩。
此釋權教余法及勸信報恩。謂若遇根性未熟之眾生，不能信此妙法華經者，當為權說其余有深義之經法，以調伏其心，令生法喜。茍能如是受持，如是示教，斯為已報佛恩也。余深法，不專指何經，或為大乘方廣經典，或為小乘經典，或為人天等善法。既為佛法，皆令眾生會歸佛義，故即盡為深法，其不見法之深義者，以眾生取著於法相故耳。
蓋茍為佛教，雖極淺為五戒、三皈依、一稱南無佛之類，均為深法，以已入佛道故。彼外道之世間有漏諸法，雖已修證至非非想定，固不足以及之也。佛恩難報，然亦非竟難報，若能受持是經，并廣勸人受持，即為已報。否則空騖於布施供養三寶之為，雖非無緣法之益，固無當於能報佛恩之萬一也。
時諸菩薩摩訶薩聞佛作是說已，皆大歡喜，遍滿其身，益加恭敬，曲躬低頭，合掌向佛，俱發聲言：如世尊敕，當具奉行。唯然，世尊！愿不有慮！諸菩薩摩訶薩眾如是三反，俱發聲言：如世尊敕，當具奉行。唯然，世尊！愿不有慮！
菩薩因佛三敕，故三反答之。
爾時，釋迦牟尼佛令十方來諸分身佛各還本土，而作是言：諸佛各隨所安，多寶佛塔還可如故。
說是語時，十方無量分身諸佛坐寶樹下師子座上者，及多寶佛并上行等無邊阿僧只菩薩大眾、舍利弗等聲聞四眾及一切世間天、人、阿修羅等，聞佛所說，皆大歡喜。
結經之末。并無信受奉行或作禮而去等語，顯是品之後仍有下文也。
前兩品為咐囑流通，釋尊之說已畢，故以結之。自本品以下，為稟命流通，謂稟佛之命以流通此經也。共有六品，總分五節：本品為一節，為一節，、合為一節，為一節，為一節。若以附於最後，則與合為一節，仍共為五節耳。
藥王者，具去疾治病之功用為藥，有大威德自在之勢力為王。菩薩說誓度生，愿以身化為藥樹，使聽其名字，聞其氣味者，皆能已疾。具此本愿，故為藥王。又以心相言之，菩薩以眾生一切染心，與自性清凈心不相應，愿以自性清凈心之妙藥，起煩惱之沈疴，勢力無雙，威神自在，故為藥王。本者，往古之因由；事者，報身之體業。為敘藥王菩薩本因修行之事以利時會，故有此品。於稟命流通中為第一節，於全經品第中則居第二十三。
爾時，宿王華菩薩白佛言：世尊！藥王菩薩云何游於娑婆世界？世尊！是藥王菩薩有若干百千萬億那由他難行苦行。善哉世尊！愿少解說！諸天、龍、神、夜叉、乾闥婆、阿修羅、迦樓羅、緊那羅、摩睺羅伽、人、非人等，又他國土諸來菩薩及此聲聞眾，聞皆歡喜。
宿王華，謂宿世已來持法華經，如王自在，舉德列名也。云何游於娑婆世界，謂以何功德行化於此世界。難行，人所難為之行；苦行，刻苦己身之行也。
爾時，佛告宿王華菩薩：乃往過去無量河沙劫，有佛號日月凈明德如來、應供、正遍知、明行足、善逝、世間解、無上士、調御丈夫、天人師、佛、世尊。其佛有八十億大菩薩摩訶薩，七十二河沙大聲聞眾，佛壽四萬二千劫，菩薩壽命亦等。彼國無有女人、地獄、餓鬼、畜生、阿修羅等，及以諸難。地平如掌，琉璃所成，寶樹莊嚴，寶帳覆上，垂寶華旛，寶瓶、香鑪周遍國界。七寶為臺，一樹一臺，其樹去臺盡一箭道，此諸寶樹皆有菩薩、聲聞而坐其下。諸寶臺上各有百億諸天作天伎樂，歌嘆於佛，以為供養。爾時，彼佛為一切眾生喜見菩薩及眾菩薩、諸聲聞眾說法華經。
日月凈明德，為古佛之別號。其佛有八十億大菩薩等，指佛眷屬而言。無女人、三惡道、阿修羅等及以諸難，統明無惡之相。難，指八難。以下更分顯國土、臺榭之相，及所說之經法。一切眾生喜見，為菩薩之別號。
是一切眾生喜見菩薩樂習苦行，於日月凈明德佛法中，精進經行，一心求佛，滿萬二千歲已，得現一切色身三昧。
此釋精進得定。苦行，即刻苦己身之行。真修行者，必先克治一己之憂悲、貪欲、忿諍、散亂、放逸、懈怠之種種煩惱。三昧，亦言三摩提，義言正定，或言等持，謂心體平等任持，無所偏著；亦稱正受，謂心體圓明不受一切也。
現一切色身三昧者，佛之法身一真常住，本來圓遍法界，若真能證此者，於其所見之山河、大地、草木、叢林、虛空、日月、一切有情、無情，即知無一不由法身所現，即如此一切色身無一非法身所攝。所見一切物之色身，既無一非法身，則能見者之色身，自亦不離於法身之性。如是，故無我相，無人相，無一切色身之相，即為已得一切平等法身之體。故在此法體上，普現一切眾生世界，而此一切眾生世界亦即為自身，是為現一切色身三昧之義。眾生以向執己見，故見各物皆非己有。若己見破，則我相破；我相破，則一切色身相破，是為能得此三昧之義。
得此三昧已，心大歡喜，即作念言：我得現一切色身三昧，皆是得聞法華經力，我今當供養日月凈明德佛及法華經。
此釋喜念供養。
即時入是三昧，於虛空中雨曼陀羅華、摩訶曼陀羅華、細末堅黑栴檀，滿虛空中，如云而下。又雨海此岸栴檀之香，此香六銖，價直娑婆世界，以供養佛。
此釋入定起通。能現一切色身，即無一不能變現，故於虛空中起生神通，化有華香等事。
作是供養已，從三昧起，而自念言：我雖以神力供養於佛，不如以身供養。
此釋重思不足。神力，謂神通力，即上雨華，雨香等事。重復思惟，以此供養為未足，故更欲以所得報身為供養之具。
即服諸香：栴檀、薰陸、兜樓婆、畢力迦、沈水膠香，又飲薝卜諸華香油，滿千二百歲已，香油涂身，於日月凈明德佛前，以天寶衣而自纏身，灌諸香油，以神通力愿而自然身，
此釋然身供養。薰陸，即乳香。兜樓婆，有香之草。畢力迦，即丁香。舍身自然，亦苦行之一。苦行以克治我相為本，我相以身見為本，身見為一切煩惱之所依止；此見一空，則一切煩惱空：此就凡夫對治惡見言之也。更就菩薩功德言之：菩薩功行圓滿，福德莊嚴，在在與般若相應，故其報身即等同法身。此法身既具足一切功德之香，復具足智慧光明之德，是為能自熾然之義；然仍不自滿足，以此智身回向於佛，是即然身供養於佛之義。
光明遍照八十億河沙世界。其中諸佛同時贊言：善哉！善哉！善男子！是真精進，是名真法供養如來。若以華香、瓔珞、燒香、末香、涂香、天繒、旛蓋及海此岸栴檀之香，如是等種種諸物供養所不能及，假使國城、妻子布施亦所不及。善男子！是名第一之施，於諸施中，最尊最上，以法供養諸如來故。
此釋光明遠照，諸佛同贊。常人供養於佛，皆起於妄想、妄見、妄境界以為供養，此則以自所修證之福德智慧光明回向於如來。光照於世界，是即以供養正法者供養於佛，故曰真法供養，為彼妄心、妄業所造有漏果報之供養所不能及也。又行此法供養者，即真能行法之人。如是布施，必能一切舍，即無妄不除，無真不顯，成就法施波羅蜜，故曰第一最尊最上之施。
作是語已，而各默然。其身火然千二百歲，過是已後，其身乃盡。
此釋然身時節。
一切眾生喜見菩薩作如是法供養已，命終之後，復生日月凈明德佛國中，於凈德王家結跏趺坐，忽然化生，即為其父而說偈言：大王今當知，我經行彼處，即時得一切，現諸身三昧，勤行大精進，舍所愛之身，供養於世尊，為求無上慧。
此釋化生說法。菩薩身既然盡，重生凈土，以無女人，故為化生。說法，謂說其前劫為一切眾生喜見菩薩時舍身然身之法也。
說是偈已，而白父言：日月凈明德佛今故現在，我先供養佛已，得解一切眾生語言陀羅尼，復聞是法華經八百千萬億那由他甄迦羅、頻婆羅、阿閦婆等偈。大王！我今當還供養此佛。白已，即坐七寶之臺，上升虛空，高七多羅樹，往到佛所，頭面禮足，合十指爪，以偈贊佛：容顏甚奇妙，光明照十方，我適曾供養，今復還親覲。爾時，一切眾生喜見菩薩說是偈已，而白佛言：世尊！世尊猶故在世。
此釋白父詣佛。一切眾生語言陀羅尼，即四無礙辯。那由他，即中土之垓數。甄迦羅，為佛典第十六轉之大數；頻婆羅，為第十八轉大數；阿閦婆，為第二十轉大數。七多羅樹，謂七個棕樹之高量也，我適曾供養，此我字指常住無相之法身而言。菩薩以法身為身，不以劣報身為身，故有變易而無分段。言我適來曾以然身供養於佛，而今復還覲也。
爾時，日月凈明德佛告一切眾生喜見菩薩：善男子！我涅盤時到，滅盡時至，汝可安施床座，我於今夜當般涅盤。又敕一切眾生喜見菩薩：善男子！我以佛法囑累於汝及諸菩薩大弟子，并阿耨多羅三藐三菩提法，亦以三千大千七寶世界諸寶樹、寶臺及給侍諸天，悉付於汝。我滅度後，所有舍利亦付囑汝，當令流布，廣設供養，應起若干千塔。如是日月凈明德佛敕一切眾生喜見菩薩已，於夜後分入於涅盤。
此釋付囑入滅。大施主之功德法財，及其最尊最上之布施事業，悉以囑此能荷擔佛法之人矣。
爾時，一切眾生喜見菩薩見佛滅度，悲感懊惱，戀慕於佛，即以海此岸栴檀為&#;，供養佛身，而以燒之。火滅已後，收取舍利，作八萬四千寶瓶，以起八萬四千塔，高三世界，表剎莊嚴，垂諸旛蓋，懸眾寶鈴。
此釋起塔。&#;，草薪也。
爾時，一切眾生喜見菩薩復自念言：我雖作是供養，心猶未足，我今當更供養舍利。便語諸菩薩大弟子及天、龍、夜叉等一切大眾：汝等當一心念，我今供養日月凈明德佛舍利。作是語已，即於八萬四千塔前然百福莊嚴臂七萬二千歲而以供養，令無數求聲聞眾、無量阿僧只人發阿耨多羅三藐三菩提心，皆使得住現一切色身三昧。爾時，諸菩薩、天人、阿修羅等，見其無臂，憂惱悲哀，而作是言：此一切眾生喜見菩薩是我等師，教化我者，而今燒臂，身不具足。於時一切眾生喜見菩薩於大眾中立此誓言：我舍兩臂，必當得佛金色之身，若實不虛，令我兩臂還復如故。作是誓已，自然還復，
此釋然臂供養舍利，及誓畢復得還復。百福莊嚴臂，謂臂相圓滿，為百福莊嚴之所成就。又臂有轉移及負荷之義，今為利他而然，故起眾生利益。諸天人眾見菩薩無臂而憂惱者，但見報身之臂，而不見有方便法身之妙臂也。得佛金色之身，金之體性不易毀變，喻得佛之常住法身、圓滿報身也。
由斯菩薩福德智慧淳厚所致。當爾之時，三千大千世界六種震動，天雨寶華，一切人天得未曾有。
此釋感生瑞應。
佛告宿王華菩薩：於汝意云何？一切眾生喜見菩薩豈異人乎？今藥王菩薩是也。其所舍身布施，如是無量百千萬億那由他數。宿王華！若有發心欲得阿耨多羅三藐三菩提者，能然手指，乃至足一指，供養佛塔，勝以國城、妻子及三千大千國土、山林、河池、諸珍寶物而供養者。
身見不忘，即我見不忘，即我所有見不忘，以此故有四相，故多煩惱。能然手指，則先能舍身，身見斷，則我見斷；我所有見斷，而一切煩惱亦無不斷矣。
若復有人以七寶滿三千大千世界供養於佛及大菩薩、辟支佛、阿羅漢，是人所得功德不如受持此法華經乃至一四句偈其福最多。
此校量經德勝妙。
宿王華！譬如一切川流江河諸水之中，海為第一；此法華經亦復如是，於諸如來所說經中，最為深大。又如土山、黑山、小鐵圍山、大鐵圍山及十寶山眾山之中，須彌山為第一；此法華經亦復如是，於諸經中最為其上。又如眾星之中，月天子最為第一；此法華經亦復如是，於千萬億種諸經法中最為照明。又如日天子能除諸闇；此經亦復如是，能破一切不善之闇。又如諸小王中，轉輪圣王最為第一；此經亦復如是，於眾經中最為其尊。又如帝釋，於三十三天中王；此經亦復如是，諸經中王。又如大梵天王，一切眾生之父；此經亦復如是，一切賢圣、學、無學及發菩薩心者之父。又如一切凡夫人中，須陀洹、斯陀含、阿那含、阿羅漢、辟支佛為第一；此經亦復如是，一切如來所說、若菩薩所說、若聲聞所說，諸經法中最為第一；有能受持是經典者亦復如是，於一切眾生中亦為第一。一切聲聞、辟支佛中，菩薩為第一；此經亦復如是，於一切諸經法中最為第一。如佛為諸法王；此經亦復如是，諸經中王。
此比喻經德勝妙。一切凡夫人中一段，應釋如下：謂凡夫人中以須陀洹為第一，須陀洹中以斯陀含為第一，乃至阿羅漢中則以辟支佛為第一也。
宿王華！此經能救一切眾生者，此經能令一切眾生離諸苦惱，此經能大饒益一切眾生，充滿其愿，如清涼池能滿一切諸渴乏者，如寒者得火，如裸者得衣，如商人得主，如子得母，如渡得船，如病得醫，如闇得燈，如貧得寶，如民得王，如賈客得海，如炬除闇，此法華經亦復如是，能令眾生離一切苦、一切病痛，能解一切生死之縛。
此釋經德作用勝。
若人得聞此法華經，若自書，若使人書，所得功德，以佛智慧籌量多少，不得其邊。若書是經卷，華香、瓔珞、燒香、末香、涂香、旛蓋、衣服、種種之燈：蘇燈、油燈、諸香油燈、薝卜油燈、須曼那油燈、波羅羅油燈、婆利師迦油燈、那婆摩利油燈供養，所得功德亦復無量。
此釋經德無邊勝。
宿王華！若有人聞是者，亦得無量無邊功德。若有女人聞是能受持者，盡是女身，後不復受。
此釋聞經者，男得功德，女轉女身。
若如來滅後，後五百歲中，若有女人聞是經典，如說修行，於此命終，即往安樂世界，阿彌陀佛、大菩薩眾圍繞住處，生蓮華中，寶座之上，不復為貪欲所惱，亦復不為瞋恚、愚癡所惱，亦復不為憍慢、嫉妒諸垢所惱，得菩薩神通，無生法忍。得是忍已，眼根清凈，以是清凈眼根，見七百萬二千億那由他河沙等諸佛如來。是時，諸佛遙共贊言：善哉！善哉！善男子！汝能於釋迦牟尼佛法中受持、讀誦、思惟是經，為他人說，所得福德無量無邊，火不能焚，水不能漂。汝之功德，千佛共說，不能令盡。汝今已能破諸魔賊，壞生死軍，諸余怨敵皆悉摧滅。善男子！百千諸佛以神通力共守護汝，於一切世間天人之中，無如汝者，唯除如來。其諸聲聞、辟支佛乃至菩薩智慧禪定，無有與汝等者。
此釋女人持經，獲生凈土。
宿王華！此菩薩成就如是功德智慧之力，若有人聞是能隨喜贊善者，是人現世口中常出青蓮華香，身毛孔中常出牛頭栴檀之香，所得功德如上所說。
此釋贊善本品，現世獲福。
是故，宿王華！以此囑累於汝，我滅度後，後五百歲中，廣宣流布，於閻浮提無令斷絕，惡魔、魔民、諸天、龍、夜叉、鳩盤茶等，得其便也。宿王華！汝當以神通之力守護是經。所以者何？此經則為閻浮提人病之良藥。若人有病，得聞是經，病即消滅，不老不死。
此釋正明付囑及敕令守護。眾生之病，盡由身見、我見；若身、我見除，則法身清凈，自可一真常住不老不死矣。
宿王華！汝若見有受持是經者，應以青蓮華盛滿末香，供散其上。散已，作是念言：此人不久必當取草坐於道場，破諸魔軍，當吹法螺，擊大法鼓，度脫一切眾生老病死海。是故求佛道者見有受持是經典人，應當如是生恭敬心。
此釋勸供勸持。取草坐道場，謂取生草為道場座蓐，喻將成道也。
說是時，八萬四千菩薩得解一切眾生語言陀羅尼。多寶如來於寶塔中贊宿王華菩薩言：善哉！善哉！宿王華！汝成就不可思議功德，乃能問釋迦牟尼佛如此之事，利益無量一切眾生。
此品在稟命流通中為第二節，而在全經品第中則居第二十四。
前品明藥王自修苦行，得證六根常清凈功德。此明遠方菩薩來至本土，密化眾生教行苦行，故有此品。
前品已顯藥王得現一切色身三昧，此欲明從三昧所起之功用，取妙音菩薩不離東方國土，而示現本土之事以為佐證，故有此品。
妙音菩薩於過去世中，在雷音王佛所，曾以無量妙樂供養於佛，故有此妙音之號。又此菩薩本其神力，能現種種身而說妙法，即為能演無量之妙音聲，名從果德，故名妙音。此品專敘妙音菩薩之過去事實，故以為品名。
爾時，釋迦牟尼佛放大人相肉髻光明及放眉間白毫相光，遍照東方百八萬億那由他河沙等諸佛世界。過是數已，有世界名凈光莊嚴，其國有佛，號凈華宿王智如來、應供、正遍知、明行足、善逝、世間解、無上士、調御丈夫、天人師、佛、世尊，為無量無邊菩薩大眾恭敬圍繞而為說法，釋迦牟尼佛白毫光明遍照其國。
大人相，亦名大士相，為三十二相之一。肉髻，為大人相中最高最上之頂相，但見頂肉相隆起而不見其頂，故又名無見頂相，亦三十二相之一。佛從最上之肉髻放光，顯此次所欲召集者為位齊等覺之菩薩，所欲弘揚者為會權歸實之妙法也。光雖遍照東方無量佛土，而光線最注集之處則為凈光莊嚴世界。凈光莊嚴者，離垢染，無黑闇之義。光照之國，必有其教主，名凈華宿王如來。此佛具足妙凈行華之德，嚴飾法身，如星宿之麗空而得自在，故佛號如此。
爾時，一切凈光莊嚴國中有一菩薩，名曰妙音，久已植眾德本，供養親近無量百千萬億諸佛，而悉成就甚深智慧，得妙幢相三昧、法華三昧、凈德三昧、宿王戲三昧、無緣三昧、智印三昧、解一切眾生語言三昧、集一切功德三昧、清凈三昧、神通游戲三昧、慧炬三昧、莊嚴王三昧、凈光明三昧、凈藏三昧、不共三昧、日旋三昧，得如是等百千萬億河沙等諸大三昧。
此釋妙音德相。植眾德本，謂以無漏智為先導，起一切無漏行，使本心原有之種種德相，令由熏習悉得顯現；而此能植德本之增上緣，則由供養親近無量億佛也。甚深智慧，謂由根本智信解入證一乘實相之理，由後得智了十法界一切因果，以久事佛故，成就如是智慧；又以定慧相應故，盡得諸大三昧。三昧者，正定之謂，以一心真如為體，而平等正住於無邊功德之相，特隨相立名，分別為十六三昧名稱耳。
妙幢相三昧，謂正定境界，超過一切三昧之上，如妙幢高顯。法華三昧，謂深證於一乘實相之理。凈德三昧，謂安住於本心清凈之德。宿王戲三昧，謂能於第一義空顯無量世界，森如列宿，游戲於其中。無緣三昧，謂離於能緣所緣而親證真如。智印三昧，謂法性印定真智，而真智印定諸法也。解一切眾生語言三昧，謂盡能隨順了解於一切語言而為說法。集一切功德三昧，謂集成一切福德而得自在。清凈三昧，謂住於究竟清凈而得自在。
神通游戲三昧，謂能以神力度脫眾生，如本品妙音菩薩，以神通力不離東方本國而示現來至娑婆世界，度人無量是也。慧炬三昧，謂以真俗二智照了二諦。莊嚴王三昧，謂具最勝福慧。凈光明三昧，謂性凈大光明照。凈藏三昧，謂具足一切清凈德藏。不共三昧，謂此定為二乘不共之定。日旋三昧，謂定光照耀，如日輪回旋空中，遍照世界一切。其余百千萬億等諸大三昧，皆為此十六三昧之眷屬。
釋迦牟尼佛光照其身，即白凈華宿王智佛言：世尊！我當往詣娑婆世界，禮拜、親近、供養釋迦牟尼佛，及見文殊師利法王子菩薩、藥王菩薩、勇施菩薩、宿王華菩薩、上行意菩薩、莊嚴王菩薩、藥上菩薩。
此釋妙音請來。妙音見佛光照及其身，故請於凈華宿王智佛，來見釋尊及諸大菩薩之上首。
爾時，凈華宿王智佛告妙音菩薩：汝莫輕彼國，生下劣想。善男子！彼娑婆世界高下不平，土石諸山，穢惡充滿，佛身卑小，諸菩薩眾，其形亦小，而汝身四萬二千由旬，我身六百八十萬由旬。汝身第一端正，百千萬福，光明殊妙，是故汝往，莫輕彼國，若佛、菩薩及國土，生下劣想。
此釋彼佛申誡。凈光莊嚴世界本為凈土，而妙音復為果地菩薩，具足福德光明圓滿報身之相，依、正二報均極殊勝，非此土所及，故彼佛誡以勿輕。佛佛報身、光明、相好等同無二，何以釋尊報身不及彼佛乎？蓋釋尊本其大悲愿力，應化穢邦，自不得不示現劣身之相。行者當深觀德本，不應取著於形相也。
妙音菩薩白其佛言：世尊！我今詣娑婆世界，皆是如來之力、如來神通游戲、如來功德智慧莊嚴。
此釋妙音承敕。言承佛之神通、功德智慧莊嚴之力，能往娑婆以作佛事，非逞己能，故離輕慢。
於是妙音菩薩不起於座，身不動搖，而入三昧。以三昧力，於耆闍崛山，去法座不遠，化作八萬四千眾寶蓮華，閻浮檀金為莖，白銀為葉，金剛為須，甄叔迦寶以為其臺。
此釋豫來華現。以金銀等寶為莖葉，故曰寶蓮華。閻浮檀金，即勝金。甄叔迦寶，即赤色寶。
爾時，文殊師利法王子見是蓮華而白佛言：世尊！是何因緣，先現此瑞？有若干千萬蓮華，閻浮檀金為莖，白銀為葉，金剛為須，甄叔迦寶以為其臺。爾時，釋迦牟尼佛告文殊師利：是妙音菩薩摩訶薩欲從凈華宿王智佛國，與八萬四千菩薩圍繞，而來至此娑婆世界，供養、親近、禮拜於我，亦欲供養、聽法華經。
此釋文殊問由，佛說所以。
文殊師利白佛言：世尊！是菩薩種何善本，修何功德，而能有是大神通力？行何三昧？愿為我等說是三昧名字，我等亦欲勤修行之。行此三昧，乃能見是菩薩色相大小，威儀進止。惟愿世尊以神通力，彼菩薩來，令我得見！
此釋文殊問行，問行何三昧乃得見妙音菩薩也。善本，猶上所言之德本。功德，謂功行之果德。大神通力，指上未來華現等事。文殊欲勤修妙音所行之三昧，冀可得見妙音。蓋修同一因行，斯可入同一果地，自可於同一三昧中得見此菩薩之法、報二身。如欲見觀世音菩薩者，必修觀世音菩薩之行；欲見阿彌陀佛者，必修阿彌陀佛之行，皆此理也。然雖勤修與妙音同一之三昧，仍非佛力加被不易得見，故文殊復求釋尊神力護持也。
爾時，釋迦牟尼佛告文殊師利：此久滅度多寶如來，當為汝等而現其相。時多寶佛告彼菩薩：善男子！來！文殊師利法王子欲見汝身。於時，妙音菩薩於彼國沒，與八萬四千菩薩俱共發來，所經諸國，六種震動，皆悉雨於七寶蓮華，百千天樂不鼓自鳴。是菩薩目如廣大青蓮華葉，正使和合百千萬月，其面貌端正，復過於此。身真金色，無量百千功德莊嚴，威德熾盛，光明照耀，諸相具足，如那羅延堅固之身。入七寶臺，上升虛空，去地七多羅樹，諸菩薩眾恭敬圍繞，而來詣此娑婆世界耆闍崛山。
此釋釋迦垂答，多寶召請及妙音來此。釋尊言多寶如來能令妙音示現，顯妙音三昧因地，悉自佛果地之寂滅覺海而來，惟久滅度之古佛能令見之也。以下明來時瑞相及妙音身相。梵語那羅延，即華語堅固，經文蓋華梵雙舉耳。
到已，下七寶臺，以價直百千瓔珞，持至釋迦牟尼佛所，頭面禮足，奉上瓔珞，而白佛言：世尊！凈華宿王智佛問訊世尊，少病少惱，起居輕利，安樂行不？四大調和不？世事可忍不？眾生易度不？無多貪欲、瞋恚、愚癡、嫉妒、慳慢不？無不孝父母、不敬沙門、邪見不善心、不攝五情不？世尊！眾生能降伏諸魔怨不？久滅度多寶如來在七寶塔中，來聽法不？又問訊多寶如來，安隱少惱，堪忍久住不？
此釋下臺禮問。每一菩薩必有所居之國，與所奉事之佛，故妙音問訊，皆代表凈華宿王智佛而問。自四大調和以上，為問佛起居。世事可忍至不攝五情一段，為問眾生。貪、瞋、癡、妒、慢，為穢土眾生之積業，知其必有，故以無多為希望。孝親、敬僧，為眾生福田，若無不孝不敬，則福報日增，善根生長，更易度脫。邪見、不善心，為宗教學者之所易依附，最為道障，若能無之，即為順於佛法。情生於欲，若以色、聲、香、味、觸五塵為所欲，則五識即為五情；能攝止之，則背塵合覺，不復逐妄流轉，無妄可緣，斯無真不顯矣。以上為問眾生。降伏魔怨，謂斷煩惱無明，此問三乘圣人。以下復問訊多寶如來。
世尊！我今欲見多寶佛身，惟愿世尊示我令見！爾時，釋迦牟尼佛語多寶佛：是妙音菩薩欲得相見。時多寶佛告妙音言：善哉！善哉！汝能為供養釋迦牟尼佛及聽法華經，并見文殊師利等，故來至此。
此釋請見多寶，釋迦為請及多寶贊揚。妙音原受多寶召請而來，乃此時未獲相見，故假釋尊之增上緣而請見之。多寶重加贊善，正啟下文華德之問也。
爾時，華德菩薩白佛言：世尊！是妙音菩薩種何善根，修何功德，有是神力？
此釋華德問因，問具何因行有斯神力也。文殊師利前見現華，亦以種何善根，修何功德三昧為問，蓋欲修同一之因行，冀得一見。此則於既見之後實考其因行矣。
佛告華德菩薩：過去有佛，名云雷音王多陀阿伽度、阿羅訶、三藐三佛陀，國名現一切世間，劫名喜見。妙音菩薩於萬二千歲，以十萬種伎樂供養云雷音王佛，并奉上八萬四千七寶鉢，以是因緣果報，今生凈華宿王智佛國，有是神力。華德！於汝意云何？爾時云雷音王佛所妙音菩薩伎樂供養，奉上寶器者，豈異人乎？今此妙音菩薩摩訶薩是。
此釋佛示往因，會合今古。多陀阿伽度，即如來；阿羅訶，即應供；三藐三佛陀，即正等正覺。以巨數伎樂、寶鉢供養於佛，為妙音往劫因行之一。
華德！是妙音菩薩已曾供養親近無量諸佛，久植德本，又值河沙等百千萬億那由他佛。
此釋久遇諸佛。
華德！汝但見妙音菩薩其身在此，而是菩薩現種種身，處處為諸眾生說是經典，或現梵王身，或現帝釋身，或現自在天身，或現大自在天身，或現天大將軍身，或現毗沙門天王身，或現轉輪圣王身，或現諸小王身，或現長者身，或現居士身，或現宰官身，或現婆羅門身，或現比丘、比丘尼、優婆塞、優婆夷身，或現長者、居士婦女身，或現宰官婦女身，或現婆羅門婦女身，或現童男、童女身，或現天、龍、夜叉、乾闥婆、阿修羅、迦樓羅、緊那羅、摩睺羅伽、人、非人等身，而說是經。諸有地獄、餓鬼、畜生及眾難處，皆能救濟，乃至於王後宮變為女身，而說是經。華德！是妙音菩薩能救護娑婆世界諸眾生者。是妙音菩薩如是種種變化現身，在此娑婆國土，為諸眾生說是經典，於神通變化智慧無所損減。
此釋現身此土說是經典。是經，專指妙法蓮華經。梵王，即諸梵天之王。帝釋，為三十三天之主。自在天，即他化自在天。大自在天，即色究竟天。毗沙門，即四天王之一，為北方天王。轉輪圣王及小王，皆人中之王。婆羅門，外道修行者。眾難處，言與三惡道相似之苦趣，修行最難之處。而妙音於此娑婆世界，悉能現種種身為說是經，以求拔濟；其神通智慧之力，并不因化度之難而有所損減也。
是菩薩以若干智慧明照娑婆世界，令一切眾生各得所知，於十方河沙世界中亦復如是。若應以聲聞形得度者，現聲聞形而為說法；應以辟支佛形得度者，現辟支佛形而為說法；應以菩薩形得度者，現菩薩形而為說法；應以佛形得度者，即現佛形而為說法。如是種種，隨所應度而為現形，乃至應以滅度而得度者，示現滅度。
此釋現身他土，說是經典。應以滅度而得度者，謂假佛涅盤，警眾懈逸，使自精進，則速可得度也。若值是機，即示現滅度以度之。
華德！妙音菩薩摩訶薩成就大神通智慧之力，其事如是。
此釋結答所由。
爾時，華德菩薩白佛言：世尊！是妙音菩薩深種善根。世尊！是菩薩住何三昧而能如是在所變現，度脫眾生？佛告華德菩薩：善男子！其三昧名現一切色身。妙音菩薩住是三昧中，能如是饒益無量眾生。
此釋贊問修定。在所變現，謂在所住之三昧中變現一切。
說是時，與妙音菩薩俱來者八萬四千人，皆得現一切色身三昧。此娑婆世界無量菩薩亦得是三昧及陀羅尼。
此釋時眾獲益。
爾時，妙音菩薩摩訶薩供養釋迦牟尼佛及多寶佛塔已，還歸本土，所經諸國，六種震動，雨寶蓮華，作百千萬億種種伎樂。既到本國，與八萬四千菩薩圍繞，至凈華宿王智佛所，白佛言：世尊！我到娑婆世界饒益眾生，見釋迦牟尼佛及見多寶佛塔，禮拜供養。又見文殊師利法王子菩薩，及見藥王菩薩、得勤精進力菩薩、勇施菩薩等，亦令是八萬四千菩薩得現一切色身三昧。
說是時，四萬二千天子得無生法忍，華德菩薩得法華三昧。
此釋時眾得道。妙音之三昧，為現一切色身三昧，亦即藥王菩薩所證之三昧。而其因行無不由受持法華經，是即無異於法華三昧，故已聞妙音因行果地之華德菩薩，即立證此法華三昧也。
一切眾生，因有惑業，始和合相續現種種報身之苦相。而與樂拔苦，為如來大慈大悲之本愿，於是始有救諸苦難之如來事業發生。為救已發心持是經之眾生，則有；為救未發心持是經之眾生，則有。良以眾生遭遇災難，受諸苦惱，不易受持是經；若先有本品以為攝受，則可仗佛力，免苦難，終獲得持是經，故此品實為求持是經者之增上緣也。在稟命流通中為第三節，在全品經文中則居第二十五。
持經免難，為法力，稱菩薩名免難因得究竟不退轉，為菩薩護經之力，實即菩薩之救眾生諸難力。為明此力無上，故有此品。
本品所稱觀世音，義與楞嚴不同。楞嚴指因行而言，謂以所聞之音為所觀之境，不令心緣於境，而一一悉返於清凈如來藏心，此為以聞、思、修耳根圓通。蓋能返聞以聞於自性，則能聞之心，所聞之境，悉皆銷落，心得自在，故楞嚴為就因行而名觀世音。本品所稱觀世音，則就果德而言，系以音字代表一切眾生煩惱、災難苦痛之聲與呼號求救之聲，菩薩以大悲愿力，既嘗觀察眾生苦惱，遇有稱其名以求濟度者，菩薩以大悲之智觀照一切，即施救度，此正利他之妙用，故本品為就果德而名觀世音。
又就果言之，十方三世諸佛孰不以悲觀之智普照苦惱，拔濟有情？似無不可同名觀世音。但此菩薩以修耳根圓通之故，故獨擅此果德之名耳。音非僅口語之謂，眾生心內所默念者亦謂之音。蓋音乃為顯境、顯義之名體，而緣境之心、取義之念，凡動於中皆為心聲，為音之別相。如眾生真有迫切求救之動於中者，此即為菩薩悲智所觀之音，而菩薩亦無不悉知悉見加以濟度，此亦觀世音之義。
普門者，以菩薩現身遍於趣類，菩薩施教廣說諸法，非專用一門，故云普門。應以何法度脫者，即為宣說何法，初不拘於一說，與藥王專教苦行、妙音專說法華者略異。
爾時，無盡意菩薩即從座起，偏袒右肩，合掌向佛，而作是言：世尊！觀世音菩薩以何因緣名觀世音？
無盡意者，以觀世音普門示現，即為無盡意之教化。蓋隨類應化，化化無盡，皆生於無盡之意；以意無盡故，化亦無盡。此即菩薩之大悲愿力，所謂盡未來際，虛空有盡，愿無窮盡也。又無盡意之愿力，佛佛皆同，惟此菩薩之無盡意最為殊勝，故以其德為名。悲愿之力，至無窮盡，即由無盡意菩薩發起之，宜矣。
佛告無盡意菩薩：善男子！若有無量百千萬億眾生受諸苦惱，聞是觀世音菩薩，一心稱名，觀世音菩薩即時觀其音聲，皆得解脫。
所以名為觀世音者，以此菩薩能觀見世間一切眾生苦惱求救之音聲，施以救濟，令悉解脫；能令此求救之音聲為菩薩觀見者，必由眾生一心稱名之所感召。蓋此名固為菩薩萬德之總持，而一心專念，即其所以能契於平等法性，而與佛之報身、化身相應也。然凡夫之心，居常散亂放逸，而於忽然之間能稱名至一心不亂者，往往皆由奇痛極苦之境界所逼迫而成。
蓋眾生清凈之本心，原與佛心無二，本可心心相印，感而遂通。徒以貪、瞋、癡、妒、慢等諸煩惱之所覆障，致眾生真心汨沒不彰，去佛智心日益遙遠，而生佛感應之道遂幾乎絕矣。及眾生當極大危難時，苦痛既極，救援已窮，希望盡絕，愧悔懊喪之余，所有一切妄心悉皆銷滅，而與佛無二之清凈本心又漸接近；以此凈心號救於佛，故此猛利之一心立顯有不可思議之力量，立通於不可思議之神明，即立獲不可思議之救度。又況所一心呼救之名，即為夙具悲愿救諸苦難之觀世音菩薩，則機愿相投，循聲拔濟，其感應之速，自非世間心量所可測度矣！中土及印度古今所記靈蹟甚多，要皆求救者一心哀切，斯無有不獲感應耳。故觀世音者，為菩薩果地利他功德之體，而名即因之以立也。
又眾生音聲有二：一、苦惱音聲；二、因苦惱而求救之音聲。倘但有苦惱而不知求救，生佛之間即無濟度之緣，譬水不自清，月胡由現？若稱名求救，即可盡獲解脫。蓋菩薩慈悲之愿，在在處處均與此相遭也，故亦名大慈大悲救苦救難觀世音菩薩。
若有持是觀世音菩薩名者，設入大火，火不能燒，由是菩薩威神力故；若為大水所漂，稱其名號，即得淺處；若有百千萬億眾生為求金、銀、琉璃、硨磲、碼瑙、珊瑚、琥珀、真珠等寶，入於大海，假使黑風吹其船舫，飄墮羅剎鬼國，其中若有乃至一人稱觀世音菩薩名者，是諸人等，皆得解脫羅剎之難。以是因緣，名觀世音。
此釋稱名脫火、水、風三災。火、水與風，皆器世間所起之災。火以熱為體，以燒為用。凡物及人，以體質之力不敵於火，故為所燒。今以稱名求救故，蒙菩薩神力加被，人雖入火，而火至失其能燒之力。楞嚴所謂性空真火，性火真空，火不燒火，空不礙空，故不能燒。
既受水漂，生命須臾，以稱名求救故，菩薩神力加被，卒以種種不可思議因緣令得救濟。蓋凡夫沈溺於愛河中，久為愛欲之水所漂沒，今既知一心稱念觀世音菩薩，則愛欲即可減少，慧命即自延長；慧命既自延長，則其果報主體之壽命，菩薩亦必滿其愿欲而使獲延長也。
尋常之風，未必為災，遇風於海則為災。凡以身入海而流轉於海中各處者，必由有所求，且盡由求財利。蓋名譽者，亦財利之別相也。海中事物之可求者極富，茲但舉七寶為例耳。羅剎國，食人惡鬼之集合處。黑風，黑色之風，起則昏闇，遭其摧蕩者，迷於去來，昧於升沈，懵於拔濟。眾生以貪求財利故，冒風波之險，幾至相率而墮於惡道之中。然以一人發心稱名求救，菩薩神力加被，卒得共免於難。蓋貪欲為本，漂溺生死海之眾生，今因怖於生死，知一心稱名求救，則貪欲立自消殞。生後既免淪餓鬼之途，生前以神力加被故，自亦立免羅剎之難也。
以上為稱名獲免火、水、風三災。更廣言之，火災能燒及初禪，水災能壞及二禪，風災能滅及三禪。是既在三禪下，終不免三災之苦厄，雖一時稱名求救，獲幸免此人世之三災，然或不幸而瞬又遭遇，仍未能究竟脫苦。究竟脫苦之道奈何？即惟此稱念觀世音菩薩名之一法。應一心稱名，出聲稱名，默念稱名，常時稱名，畢生稱名，以之出三界，了生死，斯究竟脫於三災之厄矣。
若復有人臨當被害，稱觀世音菩薩名者，彼所執刀杖尋段段壞而得解脫。若三千大千國土，滿中夜叉、羅剎欲來惱人，聞其稱觀世音菩薩名者，是諸惡鬼尚不能以惡眼視之，況復加害。設復有人，若有罪、若無罪，杻械枷鎖檢系其身，稱觀世音菩薩名者，皆悉斷壞，即得解脫。若三千大千國土，滿中冤賊，有一商主，將諸商人，齎持重寶，經過險路，其中一人作是唱言：諸善男子！勿得恐怖！汝等應當一心稱觀世音菩薩名號，是菩薩能以無畏施於眾生，汝等若稱名者，於此冤賊當得解脫。眾商人聞，俱發聲言：南無觀世音菩薩！稱其名故，即得解脫。
此釋稱名脫四雜災。一、脫刑罰災：或被官刑，或遇盜賊，以稱名求救故，菩薩神力加被，則刀杖斷壞。昔東魏孫敬德為盜劫掠，夢受救生觀世音經，誦滿千遍，臨刑刀折。其經奉敕寫布於世，是為高王觀世音經之緣起，即可為此節之佐證。二、脫非人災：夜叉、羅剎等惡鬼，本以害人為事；然十二類生之本性，無不以智為其心體。至遇一心稱觀世音名者，則與其根本智心相感召，彼後起之惡心，以神力攝持故，可不期息而自息，故不復加害，亦不仇視。
三、脫檢系災：或有罪而當刑，或無罪而波及，均至械系於獄；然茍知苦悔罪，能一心稱念觀世音名求救，神力加被，枷鎖即自斷壞。北史載盧景裕系晉陽獄，至心誦經，枷鎖自脫。余書載誦經械落，因以蒙赦者，甚多。蓋因罪而系獄，至因悔罪之故，能一心稱念觀世音菩薩，則妄心既滅，罪業即亡，斯亦應赦而解脫之矣。四、脫冤賊災：冤賊，通指人及鬼神等眾欲來惱害者而言。眾生貪、瞋業重，故冤賊遍滿於大千世界；然以齎持重寶經過險路之少數商人，能一心稱名求救，即獲免於冤賊侵害之難。蓋神力加被，得使轉惡為善，既息其害人之心，并令不見為有可害之人矣。
無盡意！觀世音菩薩摩訶薩威神之力，巍巍如是。
蓋稱名以語業成之，而菩薩有天耳通故，故能觀聲救濟如此。
若有眾生多於淫欲，常念恭敬觀世音菩薩，便得離欲；若多瞋恚，常念恭敬觀世音菩薩，便得離瞋；若多愚癡，常念恭敬觀世音菩薩，便得離癡。無盡意！觀世音菩薩有如是等大威神力，多所饒益，是故眾生常應心念。
不修行者，往往以淫欲為可樂，而不知其為苦，修行者則知淫欲為眾苦之因。以有淫欲，則不能逆生死流，不能斷輪回根，不能離煩惱障，不能登清凈覺，故佛弟子以淫欲為世間最苦也。修行者既知淫欲為最苦，若不能攝制之，則應常念恭敬觀世音菩薩。蓋不僅口念稱名，仍當心存恭敬，以菩薩悲能拔苦，慈可與樂故也。
且常念恭敬觀世音之心，即是常契於觀世音慈悲智慧之心，若更以淫欲心入於此心，則如春雪之入洪鑪矣。淫欲為三毒之首，故瞋恚、愚癡隨之以共同增長。若常念恭敬菩薩之慈悲，則瞋恚自息；常念恭敬菩薩之智慧，則愚癡自破。所謂常念恭敬者，悉屬意業，而菩薩有他心通，故能觀心救濟如此。
若有女人，設欲求男，禮拜供養觀世音菩薩，便生福德智慧之男；設欲求女，便生端正有相之女，宿植德本，眾人愛敬。無盡意！觀世音菩薩有如是力。若有眾生恭敬禮拜觀世音菩薩，福不唐捐，是故眾生皆應受持觀世音菩薩名號。
禮拜、供養，為眾生身業恭敬。菩薩有天眼通，悉知悉見其心之所求，故為滿足其愿欲如此。求男女者，舉此為例，略釋其義耳。唐，言空虛；捐，謂捐棄，言恭敬禮拜觀世音之福，必無空棄之理。
無盡意！若有人受持六十二億河沙菩薩名字，復盡形供養飲食、衣服、臥具、醫藥，於汝意云何？是善男子、善女人功德多不？無盡意言：甚多，世尊！佛言：若復有人受持觀世音菩薩名號，乃至一時禮拜供養，是二人福，正等無異，於百千萬億劫不可窮盡。無盡意！受持觀世音菩薩名號，得如是無量無邊福德之利。
此校量功德勝劣。受持六十二億河沙菩薩名號，蓋逐取名相而稱，至受持觀世音菩薩名號者，則因憶念其利他之德，不復取著於名相，斯為無量名、無量相，故持之者功德無邊也。
無盡意菩薩白佛言：世尊！觀世音菩薩云何游此娑婆世界？云何而為眾生說法？方便之力，其事云何？
無盡意前問觀世音菩薩名何由立，此則問其化何由行。意謂觀世音菩薩報身原在極樂世界，而垂形布化於此土，固如何也。
佛告無盡意菩薩：善男子！若有國土眾生應以佛身得度者，觀世音菩薩即現佛身而為說法；應以辟支佛身得度者，即現辟支佛身而為說法；應以聲聞身得度者，即現聲聞身而為說法；應以梵王身得度者，即現梵王身而為說法；應以帝釋身得度者，即現帝釋身而為說法；應以自在天身得度者，即現自在天身而為說法；應以大自在天身得度者，即現大自在天身而為說法；應以天大將軍身得度者，即現天大將軍身而為說法；應以毗沙門身得度者，即現毗沙門身而為說法；應以小王身得度者，即現小王身而為說法；應以長者身得度者，即現長者身而為說法；應以居士身得度者，即現居士身而為說法；應以宰官身得度者，即現宰官身而為說法；應以婆羅門身得度者，即現婆羅門身而為說法；應以比丘、比丘尼、優婆塞、優婆夷身得度者，即現比丘、比丘尼、優婆塞、優婆夷身而為說法；應以長者、居士、宰官、婆羅門婦女身得度者，即現婦女身而為說法；應以童男、童女身得度者，即現童男、童女身而為說法；應以天、龍、夜叉、乾闥婆、阿修羅、迦樓羅、緊那羅、摩睺羅伽、人、非人等身得度者，即皆現之而為說法；應以執金剛神得度者，即現執金剛神而為說法。
此釋化身說法。共十九種，分圣身、天身、人身、非人身、金剛神身數類。小王，即人中帝王，因不及轉輪王，故別言小。不在官位，鄉國矜式為長者。清心寡欲，抱道自守為居士。長者、居士、宰官、婆羅門婦女，謂為長者等家屬之婦女。童男女，即男女之幼者。執金剛神，即觀世音異相，為守護正法之神。觀世音示現非人身，所以密行教化，令早得脫於惡報之身。蓋說法不必盡以口語，或顯神通，或示威德，皆足令於見聞之下，默化潛移得早度脫也。
無盡意！是觀世音菩薩成就如是功德，以種種形游諸國土，度脫眾生，是故汝等應當一心供養觀世音菩薩。是觀世音菩薩摩訶薩於怖畏急難之中，能施無畏，是故此娑婆世界皆號之為施無畏者。
此總結勸持。能使眾生離於恐怖，為施無畏，故眾生亦以救苦救難頌觀世音之德，蓋有苦有難方有恐怖也。
無盡意菩薩白佛言：世尊！我今當供養觀世音菩薩。即解頸眾寶珠瓔珞，價直百千兩金，而以與之，作是言：仁者！受此法施珍寶瓔珞。時觀世音菩薩不肯受之。無盡意復白觀世音菩薩言：仁者！愍我等故，受此瓔珞。爾時，佛告觀世音菩薩：當愍此無盡意菩薩及四眾、天、龍、夜叉、乾闥婆、阿修羅、迦樓羅、緊那羅、摩睺羅伽、人、非人等故，受是瓔珞。即時，觀世音菩薩愍諸四眾，及於天、龍、人、非人等，受其瓔珞，分作二分，一分奉釋迦牟尼佛，一分奉多寶佛塔。無盡意！觀世音菩薩有如是自在神力，游於娑婆世界。
此釋奉獻結成。謂奉獻瓔珞以為供養，并結答行化娑婆之事也。受此法施，謂受此如法之施。菩薩受他供養，悉為憐愍眾生令種福田，若違斯義而取著於利養，即為不當受。觀世音菩薩初不肯受此瓔珞，即是此意。既受瓔珞，復作二分供養於佛，顯以一切所修福德回向於佛，而不滯著於所住之境也。
爾時，無盡意菩薩以偈問曰：世尊妙相具，我今重問彼，佛子何因緣，名為觀世音？
具足妙相尊，偈答無盡意，汝聽觀音行，善應諸方所，弘誓深如海，歷劫不思議，侍多千億佛，發大清凈愿，我為汝略說，聞名及見身，心念不空過，能滅諸有苦。
具足妙相尊，偈答無盡意十字，若譯作長行文，為爾時世尊以偈答曰八字，則問答段落之起訖，較為明顯。今譯者并譯為頌文，殆取便誦讀之意乎！汝聽觀音行以下，始為佛之答詞。觀音行，即善應諸方，能滅諸苦之行。惟其觀世音聲，誓深愿大，故能善應。觀世音威神之力，本來超過名相，故只可略說。但得聞其名號，見其化身，念其功德，皆可獲離苦得樂之果，故曰不空過。
假使興害意，推落大火坑，念彼觀音力，火坑變成池。或漂流巨海，龍魚諸鬼難，念彼觀音力，波浪不能沒。
此頌免火、水、風三災。興害意，通指人、鬼而言。火坑變池，謂變熱惱為清涼。漂流巨海，兼顯水、風二難。
或在須彌峰，為人所推墮，念彼觀音力，如日虛空住。或被惡人逐，墮落金剛山，念彼觀音力，不能損一毛。
此頌免山難。被人自山推墮，時促勢危，忽念佛力求救，則心極猛利，故獲觀音拔濟。
或值冤賊繞，各執刀加害，念彼觀音力，咸即起慈心。或遭王難苦，臨刑欲壽終，念彼觀音力，刀尋段段壞。
此頌免刀難。起慈心，謂冤賊轉暴為慈，忽不加害。
或囚禁枷鎖，手足被杻械，念彼觀音力，釋然得解脫。
此頌免拘摯難。
咒詛諸毒藥，所欲害身者，念彼觀音力，還著於本人。
此頌免詛毒難。咒詛，為人或鬼習惡鬼法以毒人者，如巫蠱等是。還著，謂自毒其身。此非念觀音之人求咒詛者之自傷，乃咒詛者不能毒人，還以自毒，由是遂不敢再起害人之心也。
或遇惡羅剎，毒龍諸鬼等，念彼觀音力，時悉不敢害。
此頌免非人難。
若惡獸圍繞，利牙爪可怖，念彼觀音力，疾走無邊方。蚖蛇及蝮蠍，氣毒煙火然，念彼觀音力，尋聲自回去。
此頌免惡獸難。尋聲自回去，謂毒蟲聞聲而自退也。
云雷鼓掣電，降雹澍大雨，念彼觀音力，應時得消散。
此頌免天災難。以上為三災七難。眾生猝遭此厄，迫無能逃，至心求救，此時凡情盡息，歸命極虔，是以能為夙具悲愿之觀世音菩薩天眼、天耳所見聞，他心通所寂照，而以神力加被護持之，使獲安隱。然茍非平日早生凈信，夙切皈依，廣結佛國之因緣，勤除本身之業妄，亦豈易以倉猝稱名，臨時一念，便獲感通之效，立免惡報之加乎？故應於無災無難之時，即當常念恭敬觀世音菩薩之慈悲利他功德，息息持名，心心念德。并以觀世音救苦救難之慈心為心，悲愿為愿，而後始可永離於災難。即不幸偶有所遭，亦庶易得臨時之感應而獲濟於危乎。
眾生被困厄，無量苦逼身，觀音妙智力，能救世間苦。具足神通力，廣修智方便，十方諸國土，無剎不現身。種種諸惡趣，地獄鬼畜生，生老病死苦，以漸悉令滅。
此頌現身滅苦。妙智，即由根本後得智所起之利他大悲方便智。以具此智，故有救世間苦之力。生老病死苦，以漸悉令滅，謂并漸令解脫於生死輪回之苦，使得涅盤，不僅救免其暫時之災難而已。
真觀清凈觀，廣大智慧觀，悲觀及慈觀，常愿常瞻仰。
此頌五觀應常愿仰。一、真觀，謂以妙智觀於真性，知自身、眾生身、一切身平等不二，此即同體大悲之所由起；二、清凈觀，謂觀於凈法，從本以來不與染法相應，遠離我、我所之二障；三、廣大智慧觀，以自心清凈故，觀於真俗二諦之法，一一照了，無有遺漏；四、悲觀，觀於生佛同體，而悲眾生以惑業故，不能免苦；五、慈觀，觀世音菩薩以悲愿救苦，故常念給眾生以樂。以上五觀，眾生當常愿行此并常瞻仰也。
無垢清凈光，慧日破諸闇，能伏災風火，普明照世間。
此頌大智能滅災難。無垢清凈光，即智慧之光，能破諸闇。以先降伏本心之災──無明風、煩惱火等，故能以普遍光明之智，觀照世間一切眾生而加以救濟。
悲體戒雷震，慈意妙大云，澍甘露法雨，滅除煩惱焰。
此頌法施能除煩惱。以同體大悲之愿力，興起一切戒法，如雷之始震。戒能滅一切惡，遍與眾生法樂，故如慈云。戒能滋生一切善，故如露雨。如是，則煩惱熱焰可以銷除矣。
諍訟經官處，怖畏軍陣中，念彼觀音力，眾冤悉退散。
此頌無畏施能除怖畏。諍訟、戰斗，均可怖畏之事，觀世音菩薩本號為施無畏者，故至心敬念，得蒙加被，眾冤自然退散。
妙音觀世音，梵音海潮音，勝彼世間音，是故須常念。
此頌觀世音須常持念。能觀世間音者，本為不可思議，不可測度之微妙性體，以此微妙性體能持音故，為眾音所從出故，故名妙音。而其大用所在，即觀眾音聲而施救濟，故名觀世音。以能觀之妙音及所觀求救之音悉清凈故，故名梵音。又此音使求救者當機獲益，應時解脫，如海能受而遍容，如潮有泛而應時，故曰海潮音。而皆為超出世間一切音之殊勝音，是故須常敬念此觀世音也。常念之道奈何？即先將本品所述菩薩之種種慈悲利他功德，悉體會明了於自心，更時時稱名而念，時時憶德而念，斯為真念觀世音菩薩者矣。
念念勿生疑，觀世音凈圣，於苦惱死厄，能為作依怙。具一切功德，慈眼視眾生，福聚海無量，是故應頂禮。
此頌敬念能免苦厄。蓋所謂世者，即三災七難之世間相。觀，即上五觀。音，即上五音。如能常念不疑，則觀世音菩薩遂可於怖畏之中作依怙矣。以觀世音為福聚之海，其功德威神至無量也。
爾時，持地菩薩即從座起，前白佛言：世尊！若有眾生聞是自在之業，普門示現神通力者，當知是人功德不少。
持地，菩薩之別名，如地為功德力用所持載之義。自在之業，謂觀世音菩薩三業神通之用，無障無礙，隨生示現，隨眾所求，能得自在。但聞此品所說神通力者，功德即為不少，正顯能了解，能受持者，其受益為更多，故獲聞此品者，亟應未解求解，未行起行，方為不負持地菩薩之所付囑耳。
佛說是時，眾中八萬四千眾生皆發無等等阿耨多羅三藐三菩提心。
此釋時眾獲益。無等等，謂真如性為絕對無等；而正遍覺，則等於此無等之真如也。
梵語陀羅尼，此云總持，以不思議之念慧為體，能以少文少義攝多文多義，功力殊勝。咒者，即總持之一。一字、一句皆離思絕議，超過數量，故又曰密咒；有時亦得名為陀羅尼。為護已發心持經者之厄難，故有此。在稟命流通中，與前品同屬第三節，在全經品第中則居第二十六。
爾時，藥王菩薩即從座起，偏袒右肩，合掌向佛，而白佛言：世尊！若善男子、善女人有能受持法華經者，若讀誦通利，若書寫經卷，得幾所福？佛告藥王：若有善男子、善女人供養八百萬億那由他河沙等諸佛，於汝意云何？其所得福寧為多不？甚多，世尊！佛言：若善男子、善女人能於是經乃至受持一四句偈，讀誦解義，如說修行，功德甚多。
一四句偈雖少，然能信受行持，了解義理，如說修行，則即為真能受持全經。故其功德過於供養八百萬億那由他河沙諸佛，乃重在真解與實行也。
爾時，藥王菩薩白佛言：世尊！我今當與說法者陀羅尼咒，以守護之。即說咒曰：安爾曼爾摩禰摩摩禰旨隸遮梨第賒咩賒履多瑋羶帝目帝目多履娑履阿瑋娑履桑履娑履叉裔阿叉裔阿耆膩羶帝賒履陀羅尼阿盧伽婆娑簸蔗毗叉膩禰毗剃阿便哆邏禰履剃阿亶哆波隸輸地歐究隸牟究隸阿羅隸波羅隸首迦差阿三磨三履佛陀毗吉利袠帝達磨波利差帝僧伽涅瞿沙禰婆舍婆舍輸地曼哆邏曼哆邏叉夜多郵樓哆郵樓多憍舍略惡叉邏惡叉冶多冶阿婆盧阿摩若那多夜。世尊！是陀羅尼神咒，六十二億河沙等諸佛所說。若有侵毀此法師者，則為侵毀是諸佛已。時釋迦牟尼佛贊藥王菩薩言：善哉！善哉！藥王！汝愍念擁護此法師故，說是陀羅尼，於諸眾生多所饒益。
此為藥王菩薩說咒。此咒與說法者以為守護，明說法華經者當誦持此咒也。又此咒原為諸佛所說，法師既持此咒，故侵毀法師者即為侵毀諸佛。
爾時，勇施菩薩白佛言：世尊！我亦為擁護讀誦受持法華經者，說陀羅尼。若此法師得是陀羅尼，若夜叉、若羅剎、若富單那、若吉蔗、若鳩盤茶、若餓鬼等，伺求其短，無能得便。即於佛前而說咒曰：痤隸摩訶痤隸郁枳目枳阿隸阿羅婆第涅隸第涅隸多婆第伊致柅韋致柅旨致柅涅隸墀柅涅犂墀婆底。世尊！是陀羅尼神咒，河沙等諸佛所說，亦皆隨喜。若有侵毀此法師者，則為侵毀是諸佛已。
此為勇施菩薩說咒。此咒亦為諸佛所說，并有降伏魔鬼之力用。富單那，為熱病鬼，亦餓鬼之一種。吉蔗，為起屍鬼。鳩盤茶，形狀極丑陋可怖畏之鬼。餓鬼，亦惡鬼，常伺人短以求飲食。
爾時，毗沙門天王護世者白佛言：世尊！我亦為愍念眾生，擁護此法師故，說是陀羅尼。即說咒曰：阿梨那梨那梨阿那盧那履拘那履。世尊！以是神咒擁護法師，我亦自當擁護持是經者，令百由旬內無諸衰患。
此為毗沙門天王說咒。毗沙門，即北方天王，義言多聞，為四大天王之一。四天王統率鬼神護持世間，故有大威力於鬼神界。毗沙門不僅以咒擁護法師，兼以自身擁護，即令於所部，使法師所在之百由旬內無諸衰患是也。
爾時，持國天王在此會中，與千萬億那由他乾闥婆眾恭敬圍繞，前詣佛所，合掌白佛言：世尊！我亦以陀羅尼神咒擁護持法華經者。即說咒曰：阿伽禰伽禰瞿利乾陀利旃陀利摩蹬耆常求利浮樓莎柅頞底。世尊！是陀羅尼神咒，四十二億諸佛所說。若有侵毀此法師者，則為侵毀是諸佛已。
此為持國天王說咒。四天王分統鬼神眾，計每一天王統率二部：東方持國天王，統乾闥婆、富單那二部；南方增長天王，統餓鬼、鳩盤茶二部；西方丑目天王，統毒龍、毗舍闍二部；北方毗沙門天王，統夜叉、羅剎二部。持國天王以乾闥婆為所部之上首，亦稱乾闥婆王，故專言千萬億乾闥婆恭敬圍繞。此諸天王為天，乾闥婆等皆神鬼也。諸咒雖為天王所說，實皆受之於佛，蓋已自持此咒以增長威力，更愿以此咒護持說經之人也。
爾時，有羅剎女等，一名藍婆，二名毗藍婆，三名曲齒，四名華齒，五名黑齒，六名多發，七名無厭足，八名持瓔珞，九名皋帝，十名奪一切眾生精氣。是十羅剎女與鬼子母，并其子及眷屬，俱詣佛所，同聲白佛言：世尊！我等亦欲擁護讀誦受持法華經者，除其衰患。若有伺求法師短者，令不得便。即於佛前而說咒曰：伊提履伊提泯伊提履阿提履伊提履泥履泥履泥履泥履泥履樓醯樓醯樓醯樓醯多醯多醯多醯兜醯羅剎為食人且啖精氣之惡鬼，此十女為之上首。藍婆，義言結縛。毗藍婆，言離結縛。皋帝，義言無所不具。鬼子母，為胎生之鬼，自有五百鬼子，故云并其子俱詣佛所也。令不得便，言令遭懲罰。此咒為羅剎神之所共持，一宣此咒，則諸羅剎如奉密令，悉皆懾伏不敢來惱矣。
寧上我頭上，莫惱於法師。若夜叉、若羅剎、若餓鬼、若富單那、若吉蔗、若毗陀羅、若犍馱、若烏摩勒伽、若阿跋摩羅、若夜叉吉蔗、若人吉蔗、若熱病，若一日、若二日、若三日、若四日，若至七日，若常熱病，若男形、若女形、若童男形、若童女形，乃至夢中亦復莫惱。
此更明令諸鬼眾勿惱法師，致干殃咎。毗陀羅，赤色鬼。犍陀，黃色鬼。烏摩勒伽，黑色鬼。阿跋摩羅，青色鬼。夜叉吉蔗，以夜叉之力起屍者。人吉蔗，以人力起屍者。熱病，即鬼祟之熱病。若一日以下，至若童女形，均鬼祟病之相。羅剎女告戒諸鬼眾，無論寤時或夢寐之中，均不得惱於法師。
即於佛前而說偈言：若不順我咒，惱亂說法者，頭破作七分，如阿梨樹枝。如殺父母罪，亦如壓油殃，斗秤欺誑人，調達破僧罪。犯此法師者，當獲如是殃。諸羅剎女說此偈已，白佛言：世尊！我等亦當身自擁護受持、讀誦、修行是經者，令得安隱，離諸衰患，消眾毒藥。
此復擬罪示警，并言愿以自身擁護持經者。阿梨樹，印度最脆之樹，枝葉墜地即碎，故以喻頭破七分之相。壓油殃，印度制油，先漚麻使生諸蟲，後并蟲而壓之，以取油肥，為殺無數生命之惡業，在佛教中罪為最重。調達，即提婆達多，曾設法破清凈律儀所和合之僧眾，使不獲安心修道，此罪最重。意謂惱亂法師，即為逆我咒命，當令受殃如是。離諸衰患，消眾毒藥，均為法師免於侵害之相。
佛告諸羅剎女：善哉！善哉！汝等但能擁護受持法華名者，福不可量，何況擁護具足受持、供養經卷，華香、瓔珞、末香、涂香、燒香、旛蓋、伎樂，然種種燈：蘇燈、油燈、諸香油燈、蘇摩那華油燈、薝卜華油燈、婆師迦華油燈、優鉢羅華油燈，如是等百千種供養者。皋帝！汝等及眷屬，應當擁護如是法師。
此顯示擁護法師之福。蘇燈，即蘇薪之燈也。蘇摩那華，即須曼那華。婆師迦華，即波利師迦華。皋帝，在羅剎十女中，為最有威德者，故佛獨呼其名而勸當擁護。
說是時，六萬八千人得無生法忍。
以上諸陀羅尼神咒，雖為護持受經者使無災難，然皆為諸佛所已熟說之真言，故當機之眾即得立證無生法忍，而登於初地也。
妙莊嚴王，即釋尊時華德菩薩遠劫之前身，夙具善根，中經一世著於邪見，幾不能復聞佛法。賴其王夫人及二王子善知識勝緣之力，得以往聽法華，重識本心，卒舍外道，仍住正見。本品敘此，既顯善友之力，亦顯是經之力。以所敘皆王前世本因之事，故曰。在稟命流通中為第四節，在全經品第中則居第二十七。
爾時，佛告諸大眾：乃往古世過無量無邊不可思議阿僧只劫，有佛名云雷音宿王華智多陀、阿伽度、阿羅訶、三藐三佛陀，國名光明莊嚴，劫名喜見。彼佛法中，有王名妙莊嚴，其王夫人名曰凈德，有二子：一名凈藏，二名凈眼。
此標舉佛世及菩薩父子。彼佛法中有王名妙莊嚴，謂在云雷音宿王華智佛法時代中，有一國王，其名為妙莊嚴也。彼王宿因中，修增上福德以為莊嚴，故得王位果報，稱妙莊嚴王。夫人及二子不昧於本來清凈心，并能轉變王之邪見，化染為凈，故其果德之號均名為凈。
是二子有大神力，福德智慧，久修菩薩所行之道，所謂檀波羅密、尸羅波羅密、羼提波羅密、毗離耶波羅密、禪波羅密、般若波羅密、方便波羅密，慈悲喜舍，乃至三十七品助道法，皆悉明了通達。又得菩薩凈三昧、日星宿三昧、凈光三昧、凈色三昧、凈照明三昧、長莊嚴三昧、大威德藏三昧，於此三昧亦悉通達。
此明二王子之德。是時，二王子尚未從佛出家，已具大神通力，且已久行菩薩道，得諸三昧等，顯為夙植德本之菩薩而示現為王子身也。方便波羅密，為果後之利他智，合上六度為七波羅密。愛眾生，令得法樂為慈；憫眾生，欲令解脫為悲；有所饒益，歡喜無悔為喜；所作福佑，無所希望為舍：此為四無量心。
觀身不凈，觀受是苦，觀心無常，觀法無我，為四念處。未生惡令不生，已生惡令滅，未生善令生，已生善令長，為四正勤。欲、念、進、慧，為四如意足。信、進、念、定、慧，為五根。此五轉生功用，則為五力。念、擇、進、喜、輕安、定、舍，為七覺支。正見、正思、正語、正業、正命、正進、正念、正定，為八圣道。合為三十七品助道法。凈三昧以下諸三昧，皆其所分別修習諸法門功用成就之定相。
爾時，彼佛欲引導妙莊嚴王及愍念眾生故，說是法華經。時凈藏、凈眼二子到其母所，合十指爪掌白言：愿母往詣云雷音宿王華智佛所，我等亦當侍從親近，供養禮拜。所以者何？此佛於一切天人眾中說法華經，宜應聽受。
此明時佛說法導王，二子啟母詣佛。云雷音宿王華智佛，以欲引導王故，特說法華。顯王本具夙因，今當度脫，遂為法華會當機之人矣。
母告子言：汝父信受外道，深著婆羅門法，汝等應往白父，與共俱去。凈藏、凈眼合十指爪掌白母：我等是法王子，而生此邪見家。母告子言：汝等當憂念汝父，為現神變，若得見者，心必清凈，或聽我等往至佛所。
此釋母令化父。凈德獨憂念妙莊嚴王信受外道，心不清凈，深知其著於婆羅門神教之非。茍非夙具清凈本因，何足以知此？顯二子為大智心增上，而凈德則為大悲心增上，所謂本為菩薩，而示現王後宮女身者是也。凈德以王為家國之長，若著此邪見不能信佛，則將為一切之障，不聽我等皆往佛所。以王素信神教，故欲以示現神通為方便教化，遂令二子試為之也。
於是二子念其父故，涌在虛空，高七多羅樹，現種種神變，於虛空中行住坐臥，身上出水，身下出火，身下出水，身上出火。或現大身，滿虛空中，而復現小，小復現大，於空中滅，忽然在地，入地如水，履水如地。現如是等種種神變，令其父王心凈信解。
此釋二子現通行化。念父，謂憂念妙莊嚴王著於邪見，心不清凈也。涌虛空、出水火、現大小等事，皆神境通十八變所攝。
時父見子神力如是，心大歡喜，得未曾有，合掌向子言：汝等師為是誰？誰之弟子？二子白言：大王！彼云雷音宿王華智佛今在七寶菩提樹下法座上坐，於一切世間天人眾中廣說法華經，是我等師，我是弟子。父語子言：我今亦欲見汝等師，可共俱往。
此釋時王慕通向佛。因信神通故，信其子；因信子故，信子師，遂委宛而入佛門，赴法華之會，作當機之人矣。
於是二子從空中下，到其母所，合掌白母：父王今已信解，堪任發阿耨多羅三藐三菩提心。我等為父已作佛事，愿母見聽，於彼佛所出家修道！爾時，二子欲重宣其意，以偈白母：愿母放我等，出家作沙門，諸佛甚難值，我等隨佛學。如優曇鉢華，值佛復難是，脫諸難亦難，愿聽我出家！母即告言：聽汝出家！所以者何？佛難值故。
此釋二子化成修道。因已信解，故堪任發無上心。可知以佛道化人，但使其確能了解，決定生信，則度生之佛事已畢。是以昔日示現為二王子者，今復欲示現出家。既示因緣已畢，兼勸當時四眾，應於佛作難遭之想也。沙門，息滅諸惡，凈受自在之義。優曇鉢華，值轉輪王出世，始出應瑞，喻不常有。脫諸難亦難，謂解脫八難，既生人道，復得遇佛甚難也。總言：值佛在世，從佛出家，必可成道，此為甚難遭遇之美事，故二子啟求，而凈德亦遂許之也。
於是二子白父母言：善哉父母！愿時往詣云雷音宿王華智佛所，親近供養。所以者何？佛難得值，如優曇鉢羅華，又如一眼之龜值浮木孔。而我等宿福深厚，生值佛法，是故父母當聽我等，令得出家。所以者何？諸佛難值，時亦難遇。
此釋子請父母及時詣佛。龜豈易渡海，必匿居浮木之孔，始可隨流飄渡。然以一眼之龜，覓浮木之孔，甚言其難值。今生值佛法，皆由宿福深厚，故不可負此難遭之遇也。
彼時妙莊嚴王後宮八萬四千人皆悉堪任受持是法華經。凈眼菩薩於法華三昧久已通達。凈藏菩薩已於無量百千萬億劫通達離諸惡趣三昧，欲令一切眾生離諸惡趣故。其王夫人得諸佛集三昧，能知諸佛秘密之藏。二子如是，以方便力善化其父，令心信解，好樂佛法。於是妙莊嚴王與群臣眷屬俱，凈德夫人與後宮采女眷屬俱，其王二子與四萬二千人俱，一時共詣佛所。到已，頭面禮足，繞佛三匝，卻住一面。
此釋王及眷屬同詣佛所。諸佛集三昧，謂集一切佛功德。王宮八萬四千人，皆能持經。二王子及王夫人，悉久證甚深三昧。顯此眷屬之因緣，今正美滿成熟，盡是彼佛法華會上應受度脫之人也。
爾時，彼佛為王說法，示教利喜，王大歡悅。爾時，妙莊嚴王及其夫人解頸真珠、瓔珞，價直百千，以散佛上。於虛空中，化成四柱寶臺，臺中有大寶床，敷百千萬天衣，其上有佛結跏趺坐，放大光明。爾時，妙莊嚴王作是念：佛身希有，端嚴殊特，成就第一微妙之色。時云雷音宿王華智佛告四眾言：汝等見是妙莊嚴王於我前合掌立不？此王於我法中作比丘，精勤修習，助佛道法，當得作佛，號娑羅樹王，國名大光，劫名大高王。其娑羅樹王佛有無量菩薩眾及無量聲聞，其國平正，功德如是。
此釋時佛為王說法授記。示、教、利、喜，即開示正見，教以修行，令獲利益，大生歡喜。此時王始見佛，一聞說法，即大歡悅，斯所謂發起宿世善根，堪任發無上心者矣。
始作比丘，精勤修習助佛道法，為授因記。作娑羅樹王佛等，為授果記。
其王即時以國付弟，與夫人、二子并諸眷屬，於佛法中出家修道。王出家已，於八萬四千歲常勤精進，修行妙法華經。過是已後，得一切凈功德莊嚴三昧，即升虛空，高七多羅樹，而白佛言：世尊！此我二子已作佛事，以神通變化轉我邪心，令得安住於佛法中，得見世尊。此二子者，是我善知識，為欲發起宿世善根，饒益我故，來生我家。
妙莊嚴王出家以後，經八萬四千歲始證一切凈功德莊嚴三昧，發宿命通之智。始知二子來生我家，為作佛事故，為轉我邪心令住佛法故，蓋已悟知善友之增上緣矣。法性體本具一切凈功德，以修習此經故，即以令自清凈及令人清凈為莊嚴，盡得自在，是為一切凈功德莊嚴三昧。
爾時，云雷音宿王華智佛告妙莊嚴王言：如是！如是！如汝所言。若善男子、善女人種善根故，世世得善知識。其善知識能作佛事，示教利喜，令入阿耨多羅三藐三菩提。大王當知！善知識者，是大因緣，所謂化導令得見佛，發阿耨多羅三藐三菩提心。大王！汝見此二子不？此二子已曾供養六十五百千萬億那由他河沙諸佛，親近恭敬，於諸佛所受持法華經，愍念邪見眾生，令住正見。
此釋時佛證明善友因緣。能遇善知識者，皆由曾種善根，能種善根者，即可遇善知識，二者互為因緣。而善知識所作之佛事，皆為眾生令得見佛，令發無上心，令離邪見，令住正見。而所以得成為善知識者，則又由於無量佛所受持法華經。由是可知法華經者，即眾生之大善知識，而眾生欲種善根以遇善知識者，亦正當於法華經中求之種之矣。
妙莊嚴王即從虛空中下，而白佛言：世尊！如來甚希有，以功德智慧故，頂上肉髻光明顯照；其眼長廣，而紺青色；眉間毫相白如珂月；齒白齊密，常有光明；唇色赤好，如頻婆果。爾時，妙莊嚴王贊嘆佛如是等無量百千萬億功德已，於如來前一心合掌，復白佛言：世尊！未曾有也。如來之法具足成就不可思議微妙功德。教戒所行，安隱快善。我從今日，不復自隨心行，不生邪見、憍慢、瞋恚諸惡之心。說是語已，禮佛而出。
此釋贊佛嘆法，永離邪見。甚希有、未曾有，均不易形容而力為贊美之極詞。功德圓滿、智慧究竟者，始得具足三十二相，成佛報身。王略舉佛相數事以為贊，蓋贊相即所以贊佛，故次即嘆佛法有不可思議微妙功德。教，謂教理，所以生善；戒，謂戒律，所以遮惡。如說而行者，身心俱泰。王既證知，故復謀利大眾示現宣言，謂當隨佛正法而行，不當隨自心之業力而行，致生諸惡也。
佛告大眾：於意云何？妙莊嚴王豈異人乎？今華德菩薩是。其凈德夫人，今佛前光照莊嚴相菩薩是，哀愍妙莊嚴王及諸眷屬故，於彼中生。其二子者，今藥王菩薩、藥上菩薩是。
是藥王、藥上菩薩成就如此諸大功德，已於無量百千萬億諸佛所植眾德本，成就不可思議諸善功德。若有人識是二菩薩名字者，一切世間諸天人民亦應禮拜。
佛說是時，八萬四千人遠塵離垢，於諸法中得法眼凈。
遠塵離垢，就小乘人言，為斷見惑，應得初果；就大乘人言，為證我、法二空，應證初地。法眼凈，謂照了一切法悉皆空相，而惟是一相無相之法也。
欲護佛法，必應護持是經；欲護持是經，必應勸人發心──對於是經，應受持、讀誦、解說、書寫、供養、禮拜、贊嘆及流通等，為勸發心，故有此品。
能勸發之人，為普賢菩薩。周遍含容為普，德慧妙善曰賢。此普賢菩薩，以法界為身，無地、無時、無事不可示現，故無定相，無方所。凡修等同法界之一切菩薩行者，即無不為普賢之行，故普賢菩薩無自他之相可得。凡十方三世一切菩薩，皆為普賢菩薩之分身，故普賢菩薩亦無去來之相可得。有果前普賢，即一切修因未滿，上求佛果之菩薩行者。有果後普賢，即一切因圓果滿，下化眾生之菩薩行者。為明發心者及勸人發心者，必皆具有普賢之德，方能受持是經，即方能流通是經，故有此品。在稟命流通中為第五節，在全經品第中則居第二十八，為最末一品。
爾時，普賢菩薩以自在神通力威德名聞，與大菩薩無量無邊不可稱數，從東方來，所經諸國普皆震動，雨寶蓮華，作無量百千萬億種種伎樂。又與無數諸天、龍、夜叉、乾闥婆、阿修羅、迦樓羅、緊那羅、摩睺羅伽、人、非人等大眾圍繞，各現威德神通之力，到娑婆世界耆闍崛山中，頭面禮釋迦牟尼佛，右繞七匝，
普賢以威德名聞，能攝受十方界之修普賢行者，故隨行之大菩薩極眾。以極眾故，因有雨華、動地之瑞應。天龍八部并皆隨從，蓋法界眾生無不以普賢為導首而趣向佛地也。
白佛言：世尊！我於寶威德上王佛國，遙聞此娑婆世界說法華經，與無量無邊百千萬億諸菩薩眾共來聽受。惟愿世尊當為說之！若善男子、善女人於如來滅後，云何能得是法華經？
寶威德上王，為東方佛國主。修佛道者無不修普賢行，而修普賢行者即無不由持法華經。惟佛滅度後，既失如來說權說實，殷勤勸導之教化，復有末世小乘貧法、外道邪見之嬈亂，修行者當以何法修習為能得於佛之知見，即為得是法華經乎？故普賢率眾興問。
佛告普賢菩薩：若善男子、善女人成就四法，於如來滅後，當得是法華經：一者、為諸佛護念；二者、植眾德本；三者、入正定聚；四者、發救一切眾生之心。善男子、善女人如是成就四法，於如來滅後，必得是經。
一、先須心所信愿者，口所稱道者，身所奉行者，耳目所思察者，志意所悕求者，功業所傾向者，一一皆為佛之智慧、佛之功德、佛之知見；既在在處處知隨順於佛法，斯能為諸佛之所護念。
二、次須所修習者為大乘經典，所承事者為大乘法師，精修波羅蜜，廣行菩薩道，而一一皆起於無上覺心，復一一能生無量功德，斯為植眾德本。
三、信為正信，解為正解，行為決定行；法惟一乘，無有疑惑，眾善普會能得總持，一真常住，千魔不轉，心得自在，到不退地，是為入正定聚。
四、應諦念如來出世一大因緣，本為眾生開示悟入佛之知見，應念佛與眾生原為同體，眾生不覺仍滯生死，當起大悲及諸方便，本憐憫心，發弘誓愿，荷擔如來，教化眾生，說一切法，救一切苦。更知無有一法可說，亦實無有眾生得滅度者；斯度眾生之心一發永發，亦無發而無不發矣，是為發救一切眾生之心。如是修行成此四法，即為得是法華經矣。
爾時，普賢菩薩白佛言：世尊！於後五百歲濁惡世中，其有受持是經典者，我當守護，除其衰患，令得安隱，使無伺求得其便者。若魔、若魔子、若魔女、若魔民、若為魔所著者、若夜叉、若羅剎、若鳩盤茶、若毗舍闍、若吉蔗、若富單那、若韋陀羅等諸惱人者，皆不得便。
本品意旨，全在以下數節，就受持是經者功候之淺深，約分上、中、下三品以為勸導。此所勸發者為下品。佛法時代，以每五百歲計算，如第一五百歲，第二五百歲，第三五百歲等。至最後之五百歲，則已為末法時代，故曰後五百歲濁惡世中。自此以下，至為諸如來手摩其頭止，均為與現益，謂與修持是經者現身之利益也。魔子、魔民等，指修禪定者不斷淫欲，必落魔道，如上品魔王、中品魔民、下品魔女等是。毗舍闍，即啖精氣之鬼。韋陀羅，即厭禱鬼，謂作厭勝之法以祟人者，皆惡鬼神，常伺便惱人，阻行者之修習，故普賢發愿，為受持是經者之守護。
是人若行若立讀誦此經，我爾時乘六牙白象王與大菩薩眾，俱詣其所，而自現身，供養守護，安慰其心，亦為供養法華經故。是人若坐思惟此經，爾時我復乘白象王現其人前。其人若於法華經有所忘失一句一偈，我當教之，與共讀誦，還令通利。爾時受持讀誦法華經者，得見我身，甚大歡喜，轉復精進。以見我故，即得三昧及陀羅尼，名為旋陀羅尼、百千萬億旋陀羅尼、法音方便陀羅尼，得如是等陀羅尼。
此所勸發者為中品。行立讀誦，屬聞慧，謂以聞慧受持是經。象，為陸地上最富於負荷力者，普賢菩薩乘白象王現身其前，喻修習大乘即為荷擔清凈佛法也。普賢現身，不惟守護，并加供養；既令持經者安心精進，亦即為供養是經，以是經為諸佛菩薩功德之父母也。
若坐思惟是經，謂於禪定中思惟是經，即以思慧思一乘實相之理以受持是經也。若有忘失，普賢即於禪定之中教共讀誦。蓋已見普賢現身，故能受教。又以能見故歡喜，以歡喜故精進，以精進故得定。定，即所得三昧也。以所見為普賢，故此三昧即可名為普賢三昧。旋，謂旋轉，旋陀羅尼，謂能旋一切差別之法而入於無相平等真如法性，以轉生一切清凈功德之法，斯一切法即一法矣。
由是一法生無量法，轉為百千萬億陀羅尼。以得此陀羅尼，故能即一心顯一切法，亦可由一法顯一心。因得四無礙辯，起方便善巧，能以無量義納於一句一字之中，即以一句一字顯無量義，使法音宣流於世，此即為法音方便陀羅尼。中品修持者，以普賢守護神通之力，可得此益。
世尊！若後世後五百歲濁惡世中，比丘、比丘尼、優婆塞、優婆夷、求索者、受持者、讀誦者、書寫者，欲修習是法華經，於三七日中應一心精進，滿三七日已，我當乘六牙白象，與無量菩薩而自圍繞，以一切眾生所喜見身，現其人前，而為說法，示教利喜，亦復與其陀羅尼咒。得是陀羅尼故，無有非人能破壞者，亦不為女人之所惑亂，我身亦自常護是人。惟愿世尊聽我說此陀羅尼咒！即於佛前，而說咒曰：阿檀地檀陀婆地檀陀婆帝檀陀鳩舍隸檀陀修陀隸修陀隸修陀羅婆底佛馱波羶禰薩婆陀羅尼阿婆多尼薩婆婆沙阿婆多尼修阿婆多尼僧伽婆履叉尼僧伽涅伽陀尼阿僧只僧伽婆伽地帝隸阿惰僧伽兜略阿羅帝波羅帝薩婆僧伽地三摩地伽蘭地薩婆達磨修波利剎帝薩婆薩埵樓馱憍舍略阿]伽地辛阿毗吉利地帝。
此所勸發者為上品。求索，謂尚未得聞是經而求索是經。求索既得，因加受持及讀誦、書寫、修習，如理而解，如解而修，更加三七日一心精進。普賢法身本無所不在，況行者已得普賢三昧，由是故復見普賢現身其前。所喜見身，謂各行者心所崇拜之身相。蓋菩薩身相本無一定，眾生喜見與否，又隨各類眾生之各別識心以為差別。今以各所喜見之身相現前說法，則眾生精進之心益隨法喜而增進矣。非人，指上鬼神等。女人之不修行者，每能惑亂行者之戒定力，故普賢自說陀羅尼，令行者持之以為守護，而普賢亦自以身守護之也。此陀羅尼共二十句，即名普賢陀羅尼。
世尊！若有菩薩得聞是陀羅尼者，當知普賢神通之力。若法華經行閻浮提，有受持者，應作此念：皆是普賢威神之力。若有受持、讀誦、正憶念、解其義趣、如說修行，當知是人行普賢行。於無量無邊諸佛所深種善根，為諸如來手摩其頭。
此正明普賢勸發之益。菩薩得聞是咒，由普賢力，以是咒為普賢所說故。閻浮提有受持者，皆普賢力，以持經者為所守護故。真能受持修行之人，即行同普賢，以為普賢所勸發故。而此如說修行之人，即為如來之所攝受，以具有勝因故有勝緣也。
若但書寫，是人命終，當生忉利天上。是時，八萬四千天女作眾伎樂而來迎之，其人即著七寶冠，於采女中娛樂快樂，何況受持、讀誦、正憶念、解其義趣、如說修行。若有人受持、讀誦、解其義趣，是人命終，為千佛授手，令不恐怖，不墮惡趣，即往兜率天上彌勒菩薩所。彌勒菩薩有三十二相，大菩薩眾所共圍繞，有百千萬億天女眷屬而於中生。
此釋與後益。謂後生所得之益，明非僅現身得益已也。授手，接引之意。言能廣寫是經，則流通既富，由是使大乘教義普益群生，故得命終生忉利天之福報。若更受持、憶念、了解、修行，則命終即永離惡趣，為千佛所接引。十方佛土，隨其本愿勸令往生，并得往生兜率天內院承事彌勒。蓋修習大乘教義，行菩薩自利利他之行者，命終當生兜率天內院也。入彌勒內院，即入菩薩不退地位。兜率內院為菩薩眾，外院為天人眾，故外院有天女眷屬等生於其中。
有如是等功德利益，是故智者應當一心自書、若使人書、受持、讀誦、正憶念、如說修行。世尊！我今以神通力故，守護是經，於如來滅後，閻浮提內廣令流布，使不斷絕。
此釋結勸發心。
爾時，釋迦牟尼佛贊言：善哉！善哉！普賢！汝能護助是經，令多所眾生安樂利益，汝已成就不可思議功德，深大慈悲。從久遠來，發阿耨多羅三藐三菩提意，而能作是神通之愿，守護是經，我當以神通力守護能受持普賢菩薩名者。
普賢菩薩以神通愿守護是經，佛即愿以神通力受護能受持普賢菩薩名者。顯欲護持是經令不失墜，必眾生各具普賢之行；而守護是能受持普賢名者，即所以守護普賢之行，以守護是妙法華經耳。
普賢！若有受持、讀誦、正憶念、修習、書寫是法華經者，當知是人則見釋迦牟尼佛，如從佛口聞此經典，當知是人供養釋迦牟尼佛，當知是人佛贊善哉，當知是人為釋迦牟尼佛手摩其頭，當知是人為釋迦牟尼佛衣之所覆。
此贊持經者為已見佛。
如是之人，不復貪著世樂，不好外道經書手筆，亦復不喜親近其人及諸惡者：若屠兒，若畜豬羊雞狗、若獵師、若衒賣女色。是人心意質直，有正憶念，有福德力；是人不為三毒所惱，亦不為嫉妒、我慢、邪慢、增上慢所惱；是人少欲知足，能修普賢之行。
此贊持經者為已離惡。但能受持是經，如說修行，則可疾入佛道，不遮惡而惡自離矣。
普賢！若如來滅後，後五百歲，若有人見受持讀誦法華經者，應作是念：此人不久當詣道場，破諸魔眾，得阿耨多羅三藐三菩提，轉法輪，擊法鼓，吹法螺，雨法雨，當坐天人大眾中師子法座上。
此贊持經者為當得出世成佛。道場，成道之場，如釋尊不成正覺誓不起座之處是也。言善持是經，已具足普賢行，即為直趣佛果，破無明，成正覺，為說法度生之正因行也。
普賢！若於後世受持讀誦是經典者，是人不復貪著衣服、臥具、飲食資生之物，所愿不虛，亦於現世得其福報。
此贊持經者為已不著世間。蓋資生等物，現雖無缺，行者之心早無取著，不復再造生死之業，以惟有真實不虛度生弘愿在耳。
若有人輕毀之言：汝狂人耳！空作是行，終無所獲。如是罪報，當世世無眼。若有供養、贊嘆之者，當於今世得現果報。
首明輕毀者之罪相。毀者世世無眼，以毀世人能照見佛法之眼故。贊嘆者現得福報，以助人種善根故。
若復見受持是經者，出其過惡，若實若不實，此人現世得白癩病。若輕笑之者，當世世牙齒疏缺、丑唇平鼻、手腳繚戾、眼目角睞、身體臭穢、惡瘡膿血、水腹短氣，諸惡重病。是故，普賢！若見受持是經典者，當起遠迎，當如敬佛。
次明說過者與輕笑者之罪相。出人過惡，無論實與不實，均得癩病惡報。蓋持經者即使曾有隱惡，然現既受持是經，則其懺悔往業已回心向佛可知。今仍宣揚其惡，不惟嬈亂其心，使難安心修道，以致妨礙其成就，且令曾由此持經者所接引向道之人，亦盡頓生疑誹，而不免群焉退沮。是說修行者之過惡，其影響於度生之事甚大。故無論所說之過實與不實，而謗者之罪固不易懺悔而湔除也。
癩病，遍體痛癢不安，與被謗者終日局蹐不寧相似，此為與所造罪相似之惡報。輕笑持經者，亦令世世得被人輕笑之報相，如唇、齒、眼、鼻、身體種種欠缺穢惡等是。繚戾，屈曲不正之狀；視斜曰睞；水腹則有腹大之相，短氣為語聲低促之相：皆人所賤惡之病。末復言見持是經者應如見佛，以真持是經一偈一句皆當成佛故耳。
說是時，河沙等無量無邊菩薩得百千萬億旋陀羅尼，三千大千世界微塵等諸菩薩具普賢道。
此明時眾獲益，以結本品。
佛說是經時，普賢等諸菩薩、舍利弗等諸聲聞，及諸天、龍、人、非人等，一切大會，皆大歡喜，受持佛語，作禮而去。
此釋會眾歡喜受持，以結全經。
以上釋妙法蓮華經竟。茲更條貫全經義例如下：
就全經二十八品之文字相言之，可謂今已釋竟，但妙法蓮華之經義，無量無邊，則永無有盡。所謂遍虛空界，盡未來際，亦不能以眾生之語言心量闡之令盡也。但約其義於此七卷經文中，亦并未見其有所缺漏而顯為未盡，故說經者之言語相即亦當盡於此也。且無量義即發生於一實相無相之法，若更將全經七卷之義約之於一卷，或更約之於一品，或更約之於一偈一句，仍亦未見其義有所少，故全經之義，直可以開示悟入佛之知見一句攝之。以是之故，一切法即皆為教菩薩法，即皆為一乘妙法，此正宗分第一品之要旨，亦即法華全經之要旨也。
全經科判，原列為序分、正宗分、流通分三者，分攝二十八品。茲即以全經妙法之總義──開示悟入佛之知見一句，分顯教、理、行、果四義，則一品即已籠罩全經。其以下各品，已如佛光中所現差別之境矣。故自至共二十七品，直可皆謂為此經之正宗分，別無流通分之可言。觀於經末佛說是經時一段，即謂僅此二行為流通分可也。試本開、示、悟、入四義及教、理、行、果四法，以約分諸品如下：
自以下，至共九品，為開佛知見，以會一乘之教。以唯一佛乘方便說為三乘、五乘，而開權顯實以後會歸一乘，皆授佛記。故此諸品即為開佛知見，以破除若二、若三之眾生機教，而開出不二之佛知見也。兼流通此分。
自至共四品，為示佛知見，以顯一乘之理。如在，顯過現、主伴諸佛之法身平等；，顯違順、罪福眾生之法身平等。專示佛知見之法性，故此諸品即為示佛知見。，明持經人。，明持經行，流通此分。
自至，為悟佛知見，以起一乘之行。以此諸品，顯佛已由始覺至究竟覺，成自受用圓滿報身，智慧無盡，福德無盡，慈悲無盡，愿力無盡，方便無盡，應化無盡，系由地涌出諸菩薩依佛究竟覺為因地心故，進明佛之圓滿果覺真身壽命長遠，悟而起大乘之行也。、，流通此分。
自以下，至共六品，為入佛知見，以證一乘之果。證自利果德；密化，救難，破惡衛善，回邪入正，為證利他果德；以要二利之終，故此諸品為入佛知見。入者，即修習證入，皆菩薩漸次證入一乘實相之果位。而普賢行通於佛果前後，果前為等覺之菩薩，鄰極佛果；果後利他無盡，亦明此經之終而無終也。
準上開、示、悟、入四義及教、理、行、果四法，以約分以下二十七品皆為正宗，正以彰妙法華經之無盡，故無有特判數品為流通分之必要。以由此開、示、悟、入佛之知見之義，分顯一乘教、理、行、果，即是流通此無盡之教義；而流通之功力，即亦與為無盡。然因此益見行者當於是經受持、讀誦、講解、書寫，能於一偈一句之名言，見一乘實相之無盡義，如說而解，如解而行，由行而證，盡具普賢道，同獲法性身，而是經方為流布不斷絕於世也。