天竺国，一名身毒，在月氏之东南数千里。俗与月氏同，而卑湿暑热。其国临大水。乘象而战。其人弱于月氏，修浮图道，不杀伐，遂以成俗和帝时，数遣使贡献，后西域反叛，乃绝。至桓帝延熹二年、四年，频从日南徼外来献。
世传明帝梦见金人，长大，顶有光明，以问群臣。或曰：西方有神，名曰佛，其形长丈六尺而黄金色。帝于是遣使天竺问佛道法，遂于中国图画形像焉。楚王英始信其术，中国因此颇有奉其道者。后桓帝好神，数祀浮图、老子，百姓稍有奉者，后遂转盛。
临儿国，浮屠经云其国王生浮屠。浮屠，太子也。父曰屑头邪，母云莫邪。浮屠身服色黄，发青如青丝，乳青毛，蛉赤如铜。始莫邪梦白象而孕，及生，从母左胁出，生而有结，堕地能行七步。此国在天竺城中。天竺又有神人，名沙律。昔汉哀帝元寿元年，博士弟子景卢受大月氏王使伊存口受浮屠经曰复立者其人也。浮屠所载临蒲塞、桑门、伯闻、疏问、白疏间、比丘、晨门，皆弟子号也。浮屠所载与中国老子经相出入，盖以为老子西出关，过西域之天竺，教胡。浮屠属弟子别号，合有二十九，不能详载，故略之如此。
魏书。释老志大人有作，司牧生民，结绳以往，书契所绝，故靡得而知焉。自羲轩已还，至于三代，其神言秘策，蕴图纬之文，范世率民，垂坟典之迹。秦肆其毒，灭于灰烬；汉采遗籍，复若丘山。司马迁区别异同，有阴阳、儒、墨、名、法、道德六家之义。刘歆著七略，班固志艺文，释氏之学，所未曾纪。案汉武元狩中，遣霍去病讨匈奴，至皋兰，过居延，斩首大获。昆邪王杀休屠王，将其众五万来降。获其金人，帝以为大神，列于甘泉宫。金人率长丈余，不祭祀，但烧香礼拜而已。此则佛道流通之渐也。
及开西域，遣张骞使大夏还，传其旁有身毒国，一名天竺，始闻有浮屠之教。哀帝元寿元年，博士弟子秦景宪受大月氏王使伊存口授浮屠经。中土闻之，未之信了也。后孝明帝夜梦金人，项有日光，飞行殿庭，乃访群臣，传毅始以佛封。帝遣郎中蔡愔、博士弟子秦景等使于天竺，写浮屠遗范。愔仍与沙门摄摩腾、竺法兰东还洛阳。中国有沙门及跪拜之法，自此始也。愔又得佛经四十二章及释迦立像。明帝令画工图佛像，置清凉台及显节陵上，经缄于兰台石室。愔之还也，以白马负经而至，汉因立白马寺于洛城雍门西。摩腾、法兰咸卒于此寺。
浮屠正号曰佛陀，佛陀与浮图声相近，皆西方言，其来转为二音。华言译之则谓净觉，言灭秽成明，道为圣悟。凡其经旨，大抵言生生之类，皆因行业而起。有过去、当今、未来，历三世，识神常不灭。凡为善恶，必有报应。渐积胜业，陶冶粗鄙，经无数形，澡练神明，乃致无生而得佛道。其间阶次心行，等级非一，皆缘浅以至深，藉微而为着。率在于积仁顺，蠲嗜欲，习虚静而成通照也。故其始修心则依佛、法、僧，谓之三归，若君子之三畏也。又有五戒，去杀、盗、淫、妄言、饮酒，大意与仁、义、礼、智、信同，名为异耳。云奉持之，则生天人胜处，亏犯则坠鬼畜诸苦。又善恶生处，凡有六道焉。
诸服其道者，则剃落须发，释累辞家，结师资，遵律度，相与和居，治心修净，行乞以自给。谓之沙门，或曰桑门，亦声相近，总谓之僧，皆胡言也。僧，译为和命众，桑门为息心，比丘为行乞。俗人之信凭道法者，男曰优婆塞，女曰优婆夷。其为沙门者，初修十诫，曰沙弥，而终于二百五十，则具足成大僧。妇入道者曰比丘尼。其诫至于五百，皆以为本，随事增数，在于防心、摄身、正口。心去贪、忿、痴，身除杀、淫、盗，口断妄、杂、诸非正言，总谓之十善道。能具此，谓之三业清净。凡人修行粗为极。云可以达恶善报，渐阶圣迹。初阶圣者，有三种人，其根业各差，谓之三乘，声闻乘、缘觉乘、大乘。取其可乘运以至道为名。此三人恶迹已尽，但修心荡累，济物进德。初根人为小乘，行四谛法；中根人为中乘，受十二因缘；上根人为大乘，则修六度。虽阶三乘，而要由修进万行，拯度亿流，弥历长远，乃可登佛境矣。
所谓佛者，本号释伽文者，译言能仁，谓德充道备，堪济万物也。释迦前有六佛，释迦继六佛而成道，处今贤劫。文言将来有弥勒佛，方继释迦而降世。释迦即天竺迦维卫国王之子。天竺其总称，迦维别名也。初，释迦于四月八日夜，从母右胁而生。既生，姿相超异者三十二种。天降嘉瑞以应之，亦三十二。其本起经说之备矣。释迦生时，当周庄王九年。春秋鲁庄公七年夏四月，恒星不见，夜明，是也。至魏武定八年，凡一千二百三十七年云。释迦年三十成佛，导化群生，四十九载，乃于拘尸那城娑罗双树间，以二月十五日而入般涅槃。涅槃译云灭度，或言常乐我净，明无迁谢及诸苦累也。
诸佛法身有二种义，一者真实，二者权应。真实身，谓至极之体，妙绝拘累，不得以方处期，不可以形量限，有感斯应，体常湛然。权应身者，谓和光六道，同尘万类，生灭随时，修短应物，形由感生，体非实有。权形虽谢，真体不迁，但时无妙感，故莫得常见耳。明佛生非实生，灭非实灭也。佛既谢世，香木焚尸。灵骨分碎，大小如粒，击之不坏，焚亦不焦，或有光明神验，胡言谓之舍利。弟子收奉，置之宝瓶，竭香花，致敬慕，建宫宇，谓为塔。塔亦胡言，犹宗庙也，故世称塔庙。于后百年，有王阿育，以神力分佛舍利，役诸鬼神，造八万四千塔，布于世界，皆同日而就。今洛阳、彭城、姑臧、临淄皆有阿育王寺，盖承其遗迹焉。释迦虽般涅槃，而留影迹爪齿于天竺，于今犹在。中土来往，并称见之。
初，释迦所说教法，既涅槃后，有声闻弟子大迦叶、阿难等五百人，撰集著录。阿难亲承嘱授，多闻总持，盖能综核深致，无所漏失。乃缀文字，撰载三藏十二部经，如九流之异统，其大归终以三乘为本。后数百年，有罗汉、菩萨相继著论，赞明经义，以破外道，摩诃衍、大、小阿毗昙、中论、十二门论、百法论、成实论等是也。皆傍诸藏部大义，假立外问，而以内法释之。
汉章帝时，楚王英喜为浮屠斋戒，遣郎中令奉黄缣白纨三十匹，诣国相以赎愆。诏报曰：楚王尚浮屠之仁祠，洁斋三月，与神为誓，何嫌何疑，当有悔吝。其还赎，以助伊蒲塞、桑门之盛馔。因以班示诸国。桓帝时，襄楷言佛陀、黄老道以谏，欲令好生恶杀，少嗜欲，去奢泰，尚无为。魏明帝曾欲坏宫西佛图。外国沙门乃金盘盛水，置于殿前，以佛舍利投之于水，乃有五色光起，于是帝叹曰：自非灵异，安得尔乎？遂徙于道东，为作周阁百间。佛图故处，凿为蒙氾池，种芙蓉于中。后有天竺沙门昙柯迦罗入洛，宣译诫律，中国诫律之始也。自洛中构白马寺，盛饰佛图，画迹甚妙，为四方式。凡宫塔制度，犹依天竺旧状而重构之，从一级至三、五、七、九。世人相承，谓之浮图，或云佛图。晋世，洛中佛图有四十二所矣。汉世沙门，皆衣赤布，后乃易以杂色。
晋元康中，有胡沙门支恭明译佛经维摩、法华、三本起等。微言隐义，未之能究。后有沙门常山卫道安性聪敏，日诵经万余言，研求幽旨。慨无师匠，独坐静室十二年，覃思构精，神悟妙赜，以前所出经，多有舛驳，乃正其乖谬。石勒时，有天竺沙门浮图澄，少于乌苌国就罗汉入道，刘曜时到襄国。后为石勒所宗信，号为大和尚，军国规谟颇访之，所言多验。道安曾至邺侯澄，澄见而异之。澄卒后，中国纷乱，道安乃率门徒，南游新野。欲令玄宗在所流布，分遣弟子，各趣诸方。法汰诣扬州，法和入蜀，道安与慧远之襄阳。道安后入苻坚，坚素钦德问，既见，宗以师礼。时西域有胡沙门鸠摩罗什，思通法门，道安思与讲释，每劝坚致罗什。什亦承安令问，谓之东方圣人，或时遥拜致敬。道安卒后二十余载而罗什至长安，恨不及安，以为深慨。道安所正经义，与罗什译出，符会如一，初无乖舛。于是法旨大著中原。
魏先建国于玄朔，风俗淳一，无为以自守，与西域殊绝，莫能往来。故浮图之教，未之得闻，或闻而未信也。及神元与魏、晋通聘，文帝久在洛阳，昭成又至襄国，乃备究南夏佛法之事。太祖平中山，经略燕赵，所迳郡国佛寺，见诸沙门、道士，皆致精敬，禁军旅无有所犯。帝好黄老，颇览佛经。但天下初定，戎车屡动，庶事草创，未建图宇，招延僧众也。然时时旁求。先是，有沙门僧朗，与其徒隐于泰山之琨王而谷。帝遣使致书，以缯、素、旃罽、银钵为礼。今犹号曰朗公谷焉。天兴元年，下诏曰：夫佛法之兴，其来远矣。济益之功，冥及存没，神踪遗轨，信可依凭。其敕有司，于京城建饰容范，修整宫舍，令信向之徒，有所居止。是岁，始作五级佛图、耆阇崛山及须弥山殿，加以缋饰。别构讲堂、禅堂及沙门座，莫不严具焉。太宗践位，遵太祖之业，亦好黄老，又崇佛法，京邑四方，建立图像，仍令沙门敷导民俗。
初，皇始中，赵郡有沙门法果，诫行精至，开演法籍。太祖闻其名，诏以礼征赴京师。后以为道人统，绾摄僧徒。每与帝言，多所惬允，供施甚厚。至太宗，弥加崇敬，永兴中，前后授以辅国、宜城子、忠信侯、安成公之号，皆固辞。帝常亲幸其居，以门小狭，不容舆辇，更广大之。年八十余，泰常中卒。未殡，帝三临其丧，追赠老寿将军、赵胡灵公。初，法果每言，太祖明睿好道，即是当今如来，沙门宜应尽礼，遂常致拜。谓人曰：能鸿道者人主也，我非拜天子，乃是礼佛耳。法果四十，始为沙门。有子曰猛，诏令袭果所加爵。帝后幸广宗，有沙门昙证，年且百岁。邀见于路，奉致果物。帝敬其年老志力不衰，亦加以老寿将军号。
是时，鸠摩罗什为姚兴所敬，于长安草堂寺集义学八百人，重译经本。罗什聪辩有渊思，达东西方言。时沙门道肜、僧略、道恒、道褾、僧肇、昙影等，与罗什共相提挈，发明幽致。诸深大经论十有余部，更定章句，辞义通明，至今沙门共所祖习。道肜等皆识学洽通，僧肇尤为其最。罗什之撰译，僧肇常执笔，定诸辞义，注维摩经，又着数论，皆有妙旨，学者宗之。
又沙门法显，慨律藏不具，自长安游天竺。历三十余国，随有经律之处，学其书语，译而写之。十年，乃于南海师子国，随商人泛舟东下。昼夜昏迷，将二百日。乃至青州长广郡不其劳山，南下乃出海焉。是岁，神瑞二年也。法显所迳诸国，传记之，今行于世。其所得律，通译未能尽正。至江南，更与天竺禅师跋陀罗辩定之，谓之僧祇律，大备于前，为今沙门所持受。先是，有沙门法领，从扬州入西域，得华严经本。定律后数年，跋陀罗共沙门法业重加译撰，宣行于时。
世祖初即位，亦遵太祖、太宗之业，每引高德沙门，与共谈论。于四月八日，舆诸佛像，行于广衢，帝亲御门楼，临观散花，以致礼敬。
先是，沮渠蒙逊在凉州，亦好佛法。有罽宾沙门昙摩谶，习诸经论。于姑臧，与沙门智嵩等，译涅槃诸经十余部。又晓术数、禁咒，历言他国安危，多所中验。蒙逊每以国事咨之。神嘉中，帝命蒙逊送谶诣京师，惜而不遣。既而，惧魏威责，遂使人杀谶。谶死之日，谓门徒曰：今时将有客来，可早食以待之。食讫而走使至。时人谓之知命。智嵩亦爽悟，笃志经籍。后乃以新出经论，于凉土教授。辩论幽旨，著涅槃义记。戒行峻整，门人齐肃。知凉州将有兵役，与门徒数人，欲往胡地。道路饥谨，绝粮积日，弟子求得禽兽肉，请嵩强食。嵩以戒自誓，遂饿死于酒泉之西山。弟子积薪焚其尸，骸骨灰烬，唯舌独全，色状不变。时人以为诵说功报。凉州自张轨后，世信佛教。敦煌地接西域，道俗交得其旧式，村坞相属，多有塔寺。太延中，凉州平，徙其国人于京邑，沙门佛事皆俱东，象教弥增矣。寻以沙门众多，诏罢年五十已下者。
世祖初平赫连昌，得沙门惠始，姓张。家本清河，闻罗什出新经，遂诣长安见之，观习经典。坐禅于白渠北，昼则入城听讲，夕则还处静坐。三辅有识多宗之。刘裕灭姚泓，留子义真镇长安，义真及僚佐皆敬重焉。义真之去长安也，赫连屈丐追败之，道俗少长咸见坑戮。惠始身被白刃，而体不伤。众大怪异，言于屈丐。屈丐大怒，召惠始于前，以所持宝剑击之，又不能害，乃惧而谢罪。统万平，惠始到京都，多所训导，时人莫测其迹。世祖甚重之，每加礼敬。始自习禅，至于没世，称五十余年，未尝寝卧。或时跣行，虽履泥尘，初不污足，色愈鲜白，世号之曰白脚师。太延中，临终于八角寺，斋洁端坐，僧徒满侧，凝泊而绝。停尸十余日，坐既不改，容色如一，举世神异之。遂瘗寺内。至真君六年，制城内不得留瘗，乃葬于南郊之外。始死十年矣，开殡俨然，初不倾坏。送葬者六千余人，莫不感恸。中书监高允为其传，颂其德迹。惠始冢上，立石精舍，图其形像。经毁法时，犹自全立。
世祖即位，富于春秋。既而锐志武功，每以平定祸乱为先。虽归宗佛法，敬重沙门，而未存览经教，深求缘报之意。及得寇谦之道，帝以清净无为，有仙化之证，遂信行其术。时司徒崔浩，博学多闻，帝每访以大事。浩奉谦之道，尤不信佛，与帝言，数加非毁，常谓虚诞，为世费害。帝以其辩博，颇信之。会盖吴反杏城，关中骚动，帝乃西伐，至于长安。先是，长安沙门种麦寺内，御驺牧马于麦中，帝入观马。沙门饮从官酒，从官入其便室，见大有弓矢矛盾，出以奏闻。帝怒曰：此非沙门所用，当与盖吴通谋，规害人耳！命有司案诛一寺，阅其财产，大得酿酒具及州郡牧守富人所寄藏物，盖以万计。又为屈室，与贵室女私行淫乱。帝既忿沙门非法，浩时从行，因进其说。诏诛长安沙门，焚破佛像，敕留台下四方，令一依长安行事。又诏曰：彼沙门者，假西戎虚诞，妄生妖孽，非所以一齐政化，布淳德于天下也。自王公已下，有私养沙门者，皆送官曹，不得隐匿。限今年二月十五日，过期不出，沙门身死，容止者诛一门。
时恭宗为太子监国，素敬佛道。频上表，陈刑杀沙门之滥，又非图像之罪。今罢其道，杜诸寺门，世不修奉，土木丹青，自然毁灭。如是再三，不许。乃下诏曰：昔后汉荒君，信惑邪伪，妄假睡梦，事胡妖鬼，以乱天常，自古九州之中无此也。夸诞大言，不本人情。叔季之世，暗君乱主，莫不眩焉。由是政教不行，礼义大坏，鬼道炽盛，视王者之法，蔑如也。自此以来，代经乱祸，天罚亟行，生民死尽，五服之内，鞠为丘墟，千里萧条，不见人迹，皆由于此。朕承天绪，属当穷运之弊，欲除伪定真，复羲农之治。其一切荡除胡神，灭其踪迹，庶无谢于风氏矣。自今以后，敢有事胡神及造形像泥人、铜人者，门诛。虽言胡神，问今胡人，共云无有。皆是前世汉人无赖子弟刘元真、吕伯强之徒，接乞胡之诞言，用老庄之虚假，附而益之，皆非真实。至使王法废而不行，盖大奸之魁也。有非常之人，然后能行非常之事。非朕孰能去此历代之伪物！有司宣告征镇诸军、刺史，诸有佛图形像及胡经，尽皆击破焚烧，沙门无少长悉坑之。是岁，真君七年三月也。恭宗言虽不用，然犹缓宣诏书，远近皆豫闻知，得各为计。四方沙门，多亡匿获免，在京邑者，亦蒙全济。金银宝像及诸经论，大得秘藏。而土木宫塔，声教所及，莫不毕毁矣。
始谦之与浩同从车驾，苦与浩诤，浩不肯，谓浩曰：卿今促年受戮，灭门户矣。后四年，浩诛，备五刑，时年七十。浩既诛死，帝颇悔之。业已行，难中修复。恭宗潜欲兴之，未敢言也。佛沦废终帝世，积七八年。然禁稍宽弛，笃信之家，得密奉事，沙门专至者，犹窃法服诵习焉。唯不得显行于京都矣。
先是，沙门昙曜有操尚，又为恭宗所知礼。佛法之灭，沙门多以余能自效，还俗求见。曜誓欲守死，恭宗亲加劝喻，至于再三，不得已，乃止。密持法服器物，不暂离身，闻者叹重之。
高宗践极，下诏曰：夫为帝王者，必祗奉明灵，显彰仁道，其能惠着生民，济益群品者，虽在古昔，犹序其风烈。是以春秋嘉崇明之礼，祭典载功施之族。况释迦如来功济大千，惠流尘境，等生死者叹其达观，览文义者贵其妙明，助王政之禁律，益仁智之善性，排斥群邪，开演正觉。故前代已来，莫不崇尚，亦我国家常所尊事也。世祖太武皇帝，开广边荒，德泽遐及。沙门道士善行纯诚，惠始之伦，无远不至，风义相感，往往如林。夫山海之深，怪物多有，奸淫之徒，得容假托，讲寺之中，致有凶党。是以先朝因其瑕衅，戮其有罪。有司失旨，一切禁断。景穆皇帝每为慨然，值军国多事，未遑修复。朕承洪绪，君临万邦，思述先志，以隆斯道。今制诸州郡县，于众居之所，各听建佛图一区，任其财用，不制会限。其好乐道法，欲为沙门，不问长幼，出于良家，性行素笃，无诸嫌秽，乡里所明者，听其出家。率大州五十，小州四十人，其郡遥远台者十人。各当局分，皆足以化恶就善，播扬道教也。天下承风，朝不及夕，往时所毁图寺，仍还修矣。佛像经论，皆复得显。
京师沙门师贤，本罽宾国王种人，少入道，东游凉城，凉平赴京。罢佛法时，师贤假为医术还俗，而守道不改。于修复日，即反沙门，其同辈五人。帝乃亲为下发。师贤仍为道人统。是年，诏有司为石像，令如帝身。既成，颜上足下，各有黑石，冥同帝体上下黑子。论者以为纯诚所感。兴光元年秋，敕有司于五级大寺内，为太祖已下五帝，铸释迦立像五，各长一丈六尺，都用赤金二十五万斤。太安初，有师子国胡沙门邪奢遗多、浮陀难提等五人，奉佛像三，到京都。皆云，备历西域诸国，见佛影迹及肉髻，外国诸王相承，咸遣工匠，摹写其容，莫能及难提所造者，去十余步，视之炳然，转近转微。又沙勒胡沙门，赴京师致佛钵并画像迹。
和平初，师贤卒。昙曜代之，更名沙门统。初昙曜以复佛法之明年，自中山被命赴京，值帝出，见于路，御马前衔曜衣，时以为马识善人。帝后奉以师礼。昙曜白帝，于京城西武州塞，凿山石壁，开窟五所，镌建佛像各一。高者七十尺，次六十尺，雕饰奇伟，冠于一世。昙曜奏：平齐户及诸民，有能岁输谷六十斛入僧曹者，即为僧祇户，粟为僧祇粟，至于俭岁，赈给饥民。又请民犯重罪及官奴以为佛图户，以供诸寺扫洒，岁兼营田输粟。高宗并许之。于是僧祇户、粟及寺户，遍于州镇矣。昙曜又与天竺沙门常那邪舍等，译出新经十四部。又有沙门道进、僧超、法存等，并有名于时，演唱诸异。
显祖即位，敦信尤深，览诸经论，好老庄。每引诸沙门及能谈玄之士，与论理要。初，高宗太安末，刘骏于丹阳中兴寺设斋。有一沙门，容止独秀，举众往目，皆莫识焉。沙门惠璩起问之，答名惠明。又问所住，答云，从天安寺来。语讫，忽然不见。骏君臣以为灵感，改中兴为天安寺。是后七年而帝践祚，号天安元年。是年，刘彧徐州刺史薛安都始以城地来降。明年，尽有淮北之地。其岁，高祖诞载。于时起永宁寺，构七级佛图，高三百余尺，基架博敞，为天下第一。又于天宫寺，造释迦立像。高四十三尺，用赤金十万斤，黄金六百斤。皇兴中，又构三级石佛图。榱栋楣楹，上下重结，大小皆石，高十丈。镇固巧密，为京华壮观。
高祖践位，显祖移御北苑崇光宫，览习玄籍。建鹿野佛图于苑中之西山，去崇光右十里，岩房禅堂，禅僧居其中焉。
延兴二年夏四月，诏曰：比丘不在寺舍，游涉村落，交通奸猾，经历年岁。令民间五五相保，不得容止。无籍之僧，精加隐括，有者送付州镇，其在畿郡，送付本曹。若为三宝巡民教化者，在外继州镇维那文移，在台者继都维那等印牒，然后听行。违者加罪。又诏曰：内外之人，兴建福业，造立图寺，高敞显博，亦足以辉隆至教矣。然无知之徒，各相高尚，贫富相竞，费竭财产，务存高广，伤杀昆虫含生之类。苟能精致，累土聚沙，福钟不朽。欲建为福之因，未知伤生之业。朕为民父母，慈养是务。自今一切断之。又诏曰：夫信诚则应远，行笃则感深，历观先世灵瑞，乃有禽兽易色，草木移性。济州东平郡，灵像发辉，变成金铜之色。殊常之事，绝于往古；熙隆妙法，理在当今。有司与沙门统昙曜令州送像达都，使道俗咸睹实相之容，普告天下，皆使闻知。
三年十二月，显祖因田鹰获鸳鸯一，其偶悲鸣，上下不去。帝乃惕然，问左右曰：此飞鸣者，为雌为雄？左右对曰：臣以为雌。帝曰：何以知？对曰：阳性刚，阴性柔，以刚柔推之，必是雌矣。帝乃慨然而叹曰：虽人鸟事别，至于资识性情，竟何异哉！于是下诏，禁断鸷鸟，不得畜焉。
承明元年八月，高祖于永宁寺，设太法供，度良家男女为僧尼者百有余人，帝为剃发，施以僧服，令修道戒，资福于显祖。是月，又诏起建明寺。太和元年二月，幸永宁寺设斋，赦死罪囚。三月，又幸永宁寺设会，行道听讲，命中、秘二省与僧徒讨论佛义，施僧衣服、宝器有差。又于方山太祖营垒之处，建思远寺。自兴光至此，京城内寺新旧且百所，僧尼二千余人，四方诸寺六千四百七十八，僧尼七万七千二百五十八人。四年春，诏以鹰师为报德寺。九年秋，有司奏，上谷郡比丘尼惠香，在北山松树下死，尸形不坏。尔来三年，士女观者有千百。于时人皆异之。十年冬，有司又奏：前被敕以勒籍之初，愚民侥幸，假称入道，以避输课，其无籍僧尼罢遣还俗。重被旨，所检僧尼，寺主、维那当寺隐审。其有道行精勤者，听仍在道；为行凡粗者，有籍无籍，悉罢归齐民。今依旨简遣，其诸州还俗者，僧尼合一千三百二十七人。奏可。十六年诏：四月八日、七月十五日，听大州度一百人为僧尼，中州五十人，下州二十人，以为常准，著于令。十七年，诏立僧制四十七条。十九年四月，帝幸徐州白塔寺。顾谓诸王及侍官曰：此寺近有名僧嵩法师，受成实论于罗什，在此流通。后授渊法师，渊法师授登、纪二法师。朕每玩成实论，可以释人染情，故至此寺焉。时沙门道登，雅有义业，为高祖眷赏，恒侍讲论。曾于禁内与帝夜谈，同见一鬼。二十年卒，高祖甚悼惜之，诏施帛一千匹。又设一切僧斋，并命京城七日行道。又诏：朕师登法师奄至徂背，痛怛摧恸，不能已已。比药治慎丧，未容即赴，便准师义，哭诸门外。缁素荣之。又有西域沙门名跋陀，有道业，深为高祖所敬信。诏于少室山阴，立少林寺而居之，公给衣供。二十一年五月，诏曰：罗什法师可谓神出五才，志入四行者也。今常住寺，犹有遗地，钦悦修踪，情深遐远，可于旧堂所，为建三级浮图。又见逼昏虐，为道殄躯，既暂同俗礼，应有子胤，可推访以闻，当加叙接。
先是，立监福曹，又改为昭玄，备有官属，以断僧务。高祖时，沙门道顺、惠觉、僧意、惠纪、僧范、道弁、惠度、智诞、僧显、僧义、僧利，并以义行知重。
世宗即位，永平元年秋，诏曰：缁素既殊，法律亦异。故道教彰于互显，禁劝各有所宜。自今已后，众僧犯杀人已上罪者，仍依俗断，余犯悉付昭玄，以内律僧制治之。二年冬，沙门统惠深上言：僧尼浩旷，清浊混流，不遵禁典，精粗莫别。辄与经律法师群议立制：诸州、镇、郡维那、上坐、寺主，各令戒律自修，咸依内禁，若不解律者，退其本次。又，出家之人，不应犯法，积八不净物。然经律所制，通塞有方。依律，车牛净人，不净之物，不得为己私畜。唯有老病年六十以上者，限听一乘。又，比来僧尼，或因三宝，出贷私财。缘州外。又，出家舍着，本无凶仪，不应废道从俗。其父母三师，远闻凶问，听哭三日。若在见前，限以七日。或有不安寺舍，游止民间，乱道生过，皆由此等。若有犯者，脱服还民。其有造寺者，限僧五十以上，启闻听造。若有辄营置者，处以违敕之罪，其寺僧众摈出外州。僧尼之法，不得为俗人所使。若有犯者，还配本属。其外国僧尼来归化者，求精检有德行合三藏者听住，若无德行，遣还本国，若其不去，依此僧制治罪。诏从之。
先是，于恒农荆山造珉玉丈六像一。三年冬，迎置于洛滨之报德寺，世宗躬观致敬。
四年夏，诏曰：僧祇之粟，本期济施，俭年出贷，丰则收入。山林僧尼，随以给施；民有窘弊，亦即赈之。但主司冒利，规取赢息，及其征责，不计水旱，或偿利过本，或翻改券契，侵蠹贫下，莫知纪极。细民嗟毒，岁月滋深。非所以矜此穷乏，宗尚慈拯之本意也。自今已后，不得专委维那、都尉，可令刺史共加监括。尚书检诸有僧祇谷之处，州别列其元数，出入赢息，赈给多少，并贷偿岁月，见在未收，上台录记。若收利过本，及翻改初券，依律免之，勿复征责。或有私债，转施偿僧，即以丐民，不听收检。后有出贷，先尽贫穷，征债之科，一准旧格。富有之家，不听辄贷。脱仍冒滥，依法治罪。
又尚书令高肇奏言：谨案：故沙门统昙曜，昔于承明元年，奏凉州军户赵苟子等二百家为僧祇户，立课积粟，拟济饥年，不限道俗，皆以拯施。又依内律，僧祇户不得别属一寺。而都维那僧暹、僧频等，进违成旨，退乖内法，肆意任情，奏求逼召，致使吁嗟之怨，盈于行道，弃子伤生，自缢溺死，五十余人。岂是仰赞圣明慈育之意，深失陛下归依之心。遂令此等，行号巷哭，叫诉无所，至乃白羽贯耳，列讼宫阙。悠悠之人，尚为哀痛，况慈悲之士，而可安之。请听苟子等还乡课输，俭乏之年，周给贫寡，若有不虞，以拟边捍。其暹等违旨背律，谬奏之愆，请付昭玄，依僧律推处。诏曰：暹等特可原之，余如奏。
世宗笃好佛理，每年常于禁中，亲讲经论，广集名僧，标明义旨。沙门条录，为内起居焉。上既崇之，下弥企尚。至延昌中，天下州郡僧尼寺，积有一万三千七百二十七所，徒侣逾众。
熙平元年，诏遣沙门惠生使西域，采诸经律。正光三年冬，还京师。所得经论一百七十部，行于世。
二年春，灵太后令曰：年常度僧，依限大州应百人者，州郡于前十日解送三百人，其中州二百人，小州一百人。州统、维那与官及精练简取充数。若无精行，不得滥采。若取非人，刺史为首，以违旨论，太守、县令、纲僚节级连坐，统及维那移五百里外异州为僧。自今奴婢悉不听出家，诸王及亲贵，亦不得辄启请。有犯者，以违旨论。其僧尼辄度他人奴婢者，亦移五百里外为僧。僧尼多养亲识及他人奴婢子，年大私度为弟子，自今断之。有犯还俗，被养者归本等。寺主听容一人，出寺五百里，二人千里。私度之僧，皆由三长罪不及己，容多隐滥。自今有一人私度，皆以违旨论。邻长为首，里、党各相降一等。县满十五人，郡满三十人，州镇满三十人，免官，僚吏节级连坐。私度之身，配当州下役。时法禁宽褫，不能改肃也。
景明初，世宗诏大长秋卿白整准代京灵岩寺石窟，于洛南伊阙山，为高祖、文昭皇太后营石窟二所。初建之始，窟顶去地三百一十尺。至正始二年中，始出斩山二十三丈。至大长秋卿王质，谓斩山太高，费功难就，奏求下移就平，去地一百尺，南北一百四十尺。永平中，中尹刘腾奏为世宗复造石窟一，凡为三所。从景明元年至正光四年六月已前，用功八十万二千三百六十六。肃宗熙平中，于城内太社西，起永宁寺。灵太后亲率百僚，表基立刹。佛图九层，高四十余丈，其诸费用，不可胜计。景明寺佛图，亦其亚也。至于官私寺塔，其数甚众。
神龟元年冬，司空公、尚书令、任城王澄奏曰：
仰惟高祖，定鼎嵩瀍，卜世悠远。虑括终始，制洽天人，造物开符，垂之万叶。故都城制云，城内唯拟一永宁寺地，郭内唯拟尼寺一所，余悉城郭之外。欲令永遵此制，无敢逾矩。逮景明之初，微有犯禁。故世宗仰修先志，爰发明旨，城内不造立浮图、僧尼寺舍，亦欲绝其希觊。文武二帝，岂不爱尚佛法，盖以道俗殊归，理无相乱故也。但俗眩虚声，僧贪厚润，虽有显禁，犹自冒营。至正始三年，沙门统惠深有违景明之禁，便云：营就之寺，不忍移毁，求自今已后，更不听立。先旨含宽，抑典从请。前班之诏，仍卷不行，后来私谒，弥以奔竞。永平二年，深等复立条制，启云：自今已后，欲造寺者，限僧五十已上，闻彻听造。若有辄营置者，依俗违敕之罪，其寺僧众，摈出外州。尔来十年，私营转盛，罪摈之事，寂尔无闻。岂非朝格虽明，恃福共毁，僧制徒立，顾利莫从者也。不俗不道，务为损法，人而无厌，其可极乎！
夫学迹冲妙，非浮识所辩；玄门旷寂，岂短辞能究。然净居尘外，道家所先，功缘冥深，匪尚华遁。苟能诚信，童子聚沙，可迈于道场；纯陀俭设，足荐于双树。何必纵其盗窃，资营寺观。此乃民之多幸，非国之福也。然比日私造，动盈百数。或乘请公地，辄树私福；或启得造寺，限外广制。如此期罔，非可稍计。臣以才劣，诚忝工务，奉遵成规，裁量是总。所以披寻旧旨，研究图格，辄遣府司马陆昶、属崔孝芬，都城之中及郭邑之内检括寺舍，数乘五百，空地表刹，未立塔宇，不在其数。民不畏法，乃至于斯！自迁都已来，年逾二纪，寺夺民居，三分且一。高祖立制，非徒欲使缁素殊途，抑亦防微深虑。世宗述之，亦不锢禁营福，当在杜塞未萌。今之僧寺，无处不有。或比满城邑之中，或连溢屠沽之肆，或三五少僧，共为一寺。梵唱屠音，连檐接响，像塔缠于腥臊，性灵没于嗜欲，真伪混居，往来纷杂。下司因习而莫非，僧曹对制而不问。其于污染真行，尘秽练僧，薰莸同器，不亦甚欤！往在北代，有法秀之谋；近日冀州，遭大乘之变。皆初假神教，以惑众心，终设奸诳，用逞私悖。太和之制，因法秀而杜远；景明之禁，虑大乘之将乱。始知祖宗睿圣，防遏处深。履霜坚冰，不可不慎。
昔如来阐教，多依山林，今此僧徒，恋着城邑。岂湫隘是经行所宜，浮喧必栖禅之宅，当由利引其心，莫能自止。处者既失其真，造者或损其福，乃释氏之糟糠，法中之社鼠，内戒所不容，王典所应弃矣。非但京邑如此，天下州、镇僧寺亦然。侵夺细民，广占田宅，有伤慈矜，用长嗟苦。且人心不同，善恶亦异。或有栖心真趣，道业清远者；或外假法服，内怀悖德者。如此之徒，宜辨泾渭。若雷同一贯，何以劝善。然睹法赞善，凡人所知；矫俗避嫌，物情同趣。臣独何为，孤议独发。诚以国典一废，追理至难，法纲暂失，条纲将乱。是以冒陈愚见，两愿其益。
臣闻设令在于必行，立罚贵能肃物。令而不行，不如无令。罚不能肃，孰与亡罚。顷明诏屡下，而造者更滋，严限骤施，而违犯不息者，岂不以假福托善，幸罪不加。人殉其私，吏难苟劾。前制无追往之辜，后旨开自今之恕，悠悠世情，遂忽成法。今宜加以严科，特设重禁，纠其来违，惩其往失。脱不峻检，方垂容借，恐今旨虽明，复如往日。又旨令所断，标榜礼拜之处，悉听不禁。愚以为，树榜无常，礼处难验，欲云有造，立榜证公，须营之辞，指言尝礼。如此则徒有禁名，实通造路。且徙御已后，断诏四行，而私造之徒，不惧制旨。岂是百官有司，怠于奉法？将由纲漏禁宽，容托有他故耳。如臣愚意，都城之中，虽有标榜，营造粗功，事可改立者，请依先制。在于郭外，任择所便。其地若买得，券证分明者，听其转之。若官地盗作，即令还官。若灵像既成，不可移撤，请依今敕，如旧不禁，悉令坊内行止，不听毁坊开门，以妨里内通巷。若被旨者，不在断限。郭内准此商量。其庙像严立，而逼近屠沽，请断旁屠杀，以洁灵居。虽有僧数，而事在可移者，令就闲敞，以避隘陋。如今年正月赦后造者，求依僧制，案法科治。若僧不满五十者，共相通容，小就大寺，必令充限。其地卖还，一如上式。自今外州，若欲造寺，僧满五十已上，先令本州表列，昭玄量审，奏听乃立。若有违犯，悉依前科。州郡已下，容而不禁，罪同违旨。庶仰遵先皇不朽之业，俯奉今旨慈悲之令，则绳墨可全，圣道不坠矣。
奏可。未几，天下丧乱，加以河阴之酷，朝士死者，其家多舍居宅，以施僧尼，京邑第舍，略为寺矣。前日禁令，不复行焉。
元象元年秋，诏曰：梵境幽玄，义归清旷，伽蓝净土，理绝嚣尘。前朝城内，先有禁断，自聿来迁邺，率由旧章。而百辟士民，届都之始，城外新城，并皆给宅。旧城中暂时普借，更拟后须，非为永久。如闻诸人，多以二处得地，或舍旧城所借之宅，擅立为寺。知非己有，假此一名。终恐因习滋甚，有亏恒式。宜付有司，精加隐括。且城中旧寺及宅，并有定帐，其新立之徒，悉从毁废。冬，又诏：天下牧守令长，悉不听造寺。若有违者，不问财之所出，并计所营功庸，悉以枉法论。兴和二年春，诏以邺城旧宫为天平寺。
世宗以来至武定末，沙门知名者，有惠猛、惠辨、惠深、僧暹、道钦、僧献、道晞、僧深、惠光、惠显、法荣、道长，并见重于当世。
魏有天下，至于禅让，佛经流通，大集中国，凡有四百一十五部，合一千九百一十九卷。正光已后，天下多虞，王役尤其，于是所在编民，相与入道，假慕沙门，实辟调役，猥滥之极，自中国之有佛法，未之有也。略而计之，僧尼大众二百万矣，其寺三万有余。流弊不归，一至于此，识者所以叹息也。
佛道自后汉明帝法始东流，自此以来，其教稍广，别为一家之学。元嘉十二年，丹阳尹萧摹之奏曰：佛化被于中国，已历四代，而自顷以来，更以奢兢为重。请自今以后有欲铸铜像者，悉诣台自闻；兴造塔寺精舍，皆先列言，须许报然后就功。诏可。又沙汰沙门罢道者数百人。孝武大明二年，有昙标道人与羌人高阇谋反，上因是下诏，所在精加沙汰，后有违犯，严其诛坐。于是设诸条禁，自非戒行精苦，并使还俗，而诸寺尼出入宫掖，交关妃后，引制竟不能行。先是，晋世庾冰始创议欲使沙门敬王者，后桓玄复述其义，并不果行。大明六年，孝武使有司奏沙门接见皆尽敬，诏可。前废帝初复旧。
孝武宠姬殷贵妃薨，为之立寺，贵妃子子鸾封新安王，故以新安为寺号。前废帝杀子鸾，乃毁废新安寺，驱斥僧徒，寻又毁中兴、天宝诸寺。明帝定乱，下令修复。
宋世名僧有道生道人，彭城人，父为广戚令。道生为沙门法大弟子，幼而聪悟。年十五便能讲经，及长有异解，立顿悟义，时人推服。元嘉十一年，卒于庐山，沙门慧琳之为之诔。
慧琳者，秦郡秦县人，姓刘氏。少出家，信冶城寺。有才章，兼内外之学，为庐陵王义真所知。尝著均善论，颇贬裁佛法，云：有白学先生，以为中国圣人经纶百世，其德弘矣，知周万变，天人之理尽矣。道无隐旨，教罔遣筌，总睿迪哲，保负于殊论哉。有黑学道士陋之，谓不照幽冥之涂，弗及来生之化，虽尚虚心，未能虚事，不逮西域之深也。为客主酬答，其归以为六度与五教并行，信顺与慈悲齐立。论行于世。旧盖僧谓其败黜释氏，欲加摈斥。文帝见论赏之，元嘉中，遂参权要，朝廷大事皆与议焉。宾客辐凑，门车常有数十两。四方赠赂相系，势倾一时。方筵七八，座上恒满。琳着高屐，披貂裘，置通呈书佐，权侔宰辅。会稽孔觊尝诣之，遇宾客填咽，暄凉而已。觊慨然曰：遂有黑衣宰相，可谓冠履失所矣。注孝经及庄子逍遥篇文论传于世。
又有慧严、慧议道人，并住东安寺。学行精整，为道俗所推。时斗场寺多禅僧，都下为之语曰：斗场禅师窟，东安谈义林。
孝武大明四年，于中兴寺设斋，有一异僧，众莫之识，问名，答言名明慧，从天安寺来。忽然不见。天下无此寺名，乃改中兴曰天安寺。大明中，外国沙门摩诃衍苦节有精理，于都下出新经胜鬘经，尤见重释学。
元史。释老传释、老之教，行乎中国也，千数百年，而其盛衰，每系乎时君之好恶。是故，佛于晋、宋、梁、陈，黄、老于汉、魏、唐、宋，而其效可睹矣。
元兴，崇尚释氏，而帝师之盛，尤不可与古昔同语。维道家方士之流，假祷祠之说，乘时以起，曾不及其什一焉。宋旧史尝志老、释，厥有旨哉。乃本其意，作释老传。
帝师八思巴者，土番萨斯迦人，族款氏也。相传自其祖朵栗赤，以其法佐国主霸西海者十余世。八思巴生七岁，诵经数十万言，能约通其大义，国人号之圣童，故名曰八思巴。少长，学富五明，故又称曰班弥怛。岁癸丑，年十有五，谒世祖於潜邸，与语大悦，日见亲礼。
中统元年，世祖即位，尊为国师，授以玉印。命制蒙古新字，字成上之。其字仅千余，其母凡四十有一。其相关纽而成字者，则有韵关之法；其以二合三合四合而成字者，则有语韵之法；而大要则以谐声为宗也。至元六年，诏颁行于天下。诏曰：朕惟字以书言，言以纪事，此古今之通制。我国家肇基朔方，俗尚简古，未遑制作，凡施用文字，因用汉楷及畏吾字，以达本朝之言。考诸辽、金，以及遐方诸国，例各有字，今文治浸兴，而字书有阙，于一代制度，实为未备。故特命国师八思巴创为蒙古新字，译为一切文字，期于顺言达事而已。自今以往，凡有玺书颁降者，并用蒙古新字，仍各以其国字副之。遂升号八思巴曰大宝法王，更赐玉印。
十一年，请告西还，留之不可，乃以其弟亦怜真嗣焉。十六年，八思巴卒，讣闻，赙赠有加，赐号皇天之下一人之上开教宣文辅治大圣至德普觉真智佑国如意大宝法王、西天佛子、大元帝师。至治间，特诏郡县建庙通祀。泰定元年，又以绘像十一，颁各行省，为之塑像云。
亦怜真嗣为帝师，凡六岁，至元十九年卒。答儿麻八剌剌吉塔嗣，二十三年卒。亦摄思连真嗣，三十一年卒。乞剌斯八斡节儿嗣，成宗特造宝玉五方佛冠赐之。元贞元年，又更赐双龙盘纽白玉印，文曰大元帝师统领诸国僧尼中兴释教之印。大德七年卒。明年，以辇真监藏嗣，又明年卒。相家班嗣，皇庆二年卒。相儿加思巴嗣，延佑元年卒。二年，以公哥罗古罗思监藏班藏卜嗣，至治三年卒。旺出儿监藏嗣，泰定二年卒。公哥列思八丘冲纳思监藏班藏卜嗣，赐玉印，降玺书谕天下，其年卒。天历二年，以辇真吃剌失思嗣。
八思巴时，又有国师胆巴者，一名功嘉葛剌思，西番突甘斯旦麻人。幼从西天竺古达麻失利传习梵秘，得其法要。中统间，帝师八思巴荐之。时怀孟大旱，世祖命祷之，立雨。又尝咒食投龙湫，顷之奇花异果上尊涌出波面，取以上进，世祖大悦。至元末，以不容于时相桑哥，力请西归。既复召还，谪之潮州。时枢密副使月的迷失镇潮，而妻得奇疾，胆巴以所持数珠加其身，即愈。又尝为月的迷失言异梦及己还朝期，后皆验。
元贞间，海都犯西番界，成宗命祷于摩诃葛剌神，已而捷书果至；又为成宗祷疾，遄愈，赐与甚厚，且诏分御前校尉十人为之导从。成宗北巡，命胆巴以象舆前导。过云州，语诸弟子曰：此地有灵怪，恐惊乘舆，当密持神咒以压之。未几，风雨大至，众咸震惧，惟幄殿无虞，复赐碧钿杯一。大德七年夏，卒。皇庆间，追号大觉普惠广照无上胆巴帝师。
其后又有必兰纳识里者，初名只剌瓦弥的理，北庭噶玛拉国人。幼熟畏兀儿及西天书，长能贯通三藏暨诸国语。大德六年，奉旨从帝师授戒于广寒殿，代帝出家，更赐今名。皇庆中，命翻译诸梵经典。延佑间，特赐银印，授光禄大夫。
是时诸番朝贡，表笺文字无能识者，皆令必兰纳识理译进。尝有以金刻字为表进者，帝遣视之，廷中愕眙，观所以对。必兰纳识理随取案上墨汁涂金叶，审其字，命左右执笔，口授表中语及使人名氏，与贡物之数，书而上之。明日，有司阅其物色，与所赉重译之书无少差者。众无不服其博识，而竟莫测其何所从授，或者以为神悟云。授开府仪同三司，仍赐三台银印，兼领功德使司事，厚其廪气，俾得以养母焉。
至治三年，改赐金印，特授沙津爱护持，且命为诸国引进使。至顺二年，又赐玉印，加号普觉圆明广照弘辩三藏国师。三年，与安西王子月鲁帖木儿等谋为不轨，坐诛。其所译经，汉字则有楞严经，西天字则有大乘庄严宝度经、乾陀般若经、大涅槃经、称赞大乘功德经，西番字则有不思议禅观经，通若千卷。
元起朔方，固已崇尚释教。及得西域，世祖以其地广而险远，民犷而好斗，思有以因其俗而柔其人，乃郡县土番之地，设官分职，而领之于帝师。乃立宣政院，其为使位居第二者，必以僧为之，出帝师所辟举，而总其政于内外者，帅臣以下，亦必僧俗并用，而军民通摄。于是帝师之命，与诏敕并行于西土。百年之间，朝廷所以敬礼而尊信之者，无所不用其至。虽帝后妃主，皆因受戒而为之膜拜。正衙朝会，百官班列，而帝师亦或专席于坐隅。且每帝即位之始，降诏褒护，必敕章佩监络珠为字以赐，盖其重之如此。其未至而迎之，则中书大臣驰驿累百骑以往，所过供亿送迎。比至京师，则敕大府假法驾半仗，以为前导，诏省、台、院官以及百司庶府，并服银鼠质孙。用每岁二月八日迎佛，威仪往迓，且命礼部尚书、郎中专督迎接。及其卒而归葬舍利，又命百官出郭祭饯。大德九年，专遣平章政事铁木儿乘传护送，赙金五百两、银千两、币帛万匹、钞三千锭。皇庆二年，加至赙金五千两、银一万五千两、锦绮杂彩共一万七千匹。虽其昆弟子姓之往来，有司亦供亿无乏。泰定间，以帝师弟公哥亦思监将至，诏中书持羊酒郊劳；而其兄琐南藏卜遂尚公主，封白兰王，赐金印，给圆符。其弟子之号司空、司徒、国公，佩金玉印章者，前后相望。
为其徒者，怙势恣睢，日新月盛，气焰熏灼，延于四方，为害不可胜言。有杨琏真加者，世祖用为江南释教总统，发掘故宋赵氏诸陵之在钱唐、绍兴者及其大臣冢墓凡一百一所，戕杀平民四人；受人献美女宝物无算；且攘夺盗取财物，计金一千七百两、银六千八百两、玉带九、玉器大小百一十有一、杂宝贝百五十有二、大珠五十两、钞一十一万六千二百锭、田二万三千亩；私庇平民不输公赋者二万三千户。他所藏匿未露者不论也。
又至大元年，上都开元寺西僧强市民薪，民诉诸留守李璧。璧方询问其由，僧已率其党持白梃突入公府，隔案引璧发，捽诸地，捶扑交下，拽之以归，闭诸空室，久乃得脱，奔诉于朝，遇赦以免。二年，复有僧龚柯等十八人，与诸王合儿八剌妃忽秃赤的斤争道，拉妃堕车殴之，且有犯上等语，事闻，诏释不问。而宣政院臣方奏取旨：凡民殴西僧者，截其手；詈之者，断其舌。时仁宗居东宫，闻之，亟奏寝其令。
泰定二年，西台御史李昌言：尝经平凉府、静、会、定西等州，见西番僧佩金字圆符，络绎道途，驰骑累百，传舍至不能容，则假馆民舍，因迫逐男子，奸污女妇。奉元一路，自正月至七月，往者百八十五次，用马至八百四十余匹，较之诸王、行省之使，十多六七。驿户无所控诉，台察莫得谁何。且国家之制圆符，本为边防警报之虞，僧人何事而辄佩之？乞更正僧人给驿法，且令台宪得以纠察。不报。必兰纳识里之诛也，有司籍之，得其人畜土田、金银货贝钱币、邸舍、书画器玩，以及妇人七宝装具，价直钜万万云。
若岁时祝厘祷祠之常，号称好事者，其目尤不一。有曰镇雷阿蓝纳四，华言庆赞也。有曰亦思满蓝，华言药师坛也。有曰搠思串卜，华言护城也。有曰朵儿禅，华言大施食也。有曰朵儿只列朵四，华言美妙金刚回遮施食也。有曰察儿哥朵四，华言回庶也。有曰笼哥儿，华言风轮也。有曰咱朵四，华言作施食也。有曰出朵儿，华言出水济六道也。有曰党剌朵四，华言回遮施食也。有曰典朵儿，华言常川施食也。有曰坐静，有曰鲁朝，华言狮子吼道场也。有曰黑牙蛮答哥，华言黑狱帝主也。有曰搠思江朵儿麻，华言护法神施食也。有曰赤思古林搠，华言自受主戒也。有曰镇雷坐静，有曰吃剌察坐静，华言秘密坐静也。有曰斟惹，华言文殊菩萨也。有曰古林朵四，华言至尊大黑神回遮施食也。有曰歇白咱剌，华言大喜乐也。有曰必思禅，华言无量寿也。有曰睹思哥儿，华言白伞盖咒也。有曰收札沙剌，华言五护陀罗尼经也。有曰阿昔答撒哈昔里，华言八千颂般若经也。有曰撒思纳屯，华言大理天神咒也。有曰阔儿鲁弗卜屯，华言大轮金刚咒也。有曰且八迷屯，华言无量寿经也。有曰亦思罗八，华言最胜王经也。有曰撒思纳屯，华言护神咒也。有曰南占屯，华言坏相金刚也。有曰卜鲁八，华言咒法也。又有作擦擦者，以泥作小浮屠也。又有作答儿刚者。其作答儿刚者，或一所二所以至七所；作擦擦者，或十万二十万以至三十万。又尝造浮屠二百一十有六，实以七宝珠玉，半置海畔，半置水中，以镇海灾。
延祐四年，宣徽使会每岁内廷佛事所供，其费以斤数者，用面四十三万九千五百、油七万九千、酥二万一千八百七十、蜜二万七千三百。自至元三十年间，醮祠佛事之目，仅百有二。大德七年，再立功德司，遂增至五百有余。僧徒贪利无已，营结近侍，欺昧奏请，布施莽斋，所需非一，岁费千万，较之大德，不知几倍。又每岁必因好事奏释轻重囚徒，以为福利，虽大臣如阿里，阃帅如别沙儿等，莫不假是以逭其诛。宣政院参议李良弼，受赇鬻官，直以帝师之言纵之。其余杀人之盗，作奸之徒，夤缘幸免者多。至或取空名宣敕以为布施，而任其人，可谓滥矣。凡此皆有关乎一代之治体者，故今备着焉。
若夫天下寺院之领于内外宣政院，曰禅，曰教，曰律，则固各守其业，惟所谓白云宗、白莲宗者，亦或颇通奸利去。
楚王英，以建武十五年封为楚公，十七年进爵为王，二十八年就国英少时好游侠，交通宾客，晚节更喜黄老，学为浮屠斋戒祭祀。八年，诏命天下死罪皆入缣赎。英遣郎中令奉黄缣白纨三十匹诣国相曰：托在蕃辅，过恶累积，欢喜大恩，奉送缣帛，以赎愆罪。国相以闻。诏报曰：楚王诵黄老之微言，尚浮屠之仁祠，洁斋三月，与神为誓，何嫌何疑，当有悔吝？其还赎，以助伊蒲塞桑门之盛馔。因以班示诸国中传。英后遂大交通方士，作金龟玉鹤，刻文字为符瑞。
陶谦字恭祖，丹阳人也。少为诸生，仕州郡，四迁为车骑将军张温司马，西讨边章。会徐州黄巾起，以谦为徐州刺史，击黄巾，大破走之，境内晏然初，同郡人笮融，聚众数百，往依于谦，谦使督广陵、下邳、彭城运粮。遂断三郡委输，大起浮屠寺。上累金盘，下为重楼，又堂阁周回，可容三千许人，作黄金涂像，衣以锦彩。每浴佛，辄多设饮饭，布席于路，其有就食及观者且万余人。及曹操击谦，徐方不安，融乃将男女万口，马三千匹走广陵。广陵太守赵昱待以宾礼。融利广陵资货，遂乘酒酣杀昱，放兵大掠，因以过江，南奔豫章，杀郡守朱皓，入据其城。后为杨州刺史刘繇所破，走入山中，为人所杀。
绰字兴公。博学善属文，少与高阳许询俱有高尚之志。绰与询一时名流，或爱询高迈，则鄙于绰，或受绰才藻，而无取于询。沙门支遁试问绰：君何如许？答曰：高情远致，弟子早已伏膺；然一咏一吟，许将北面矣。绝重张衡、左思之赋，每云：三都、二京，五经鼓吹也。尝作天台山赋，辞致甚工，初成，以示友人范荣期，云：卿试掷地，当作金石声也。荣期曰：恐此金石非中宫商。然每至佳句，辄云：应是我辈语。除著作佐郎，袭爵长乐侯。
性好闻人栖遁，有能辞荣拂衣者，超为之起屋宇，作器服，畜仆竖，费百金而不吝。又沙门支遁以清谈著名于时，风流胜贵，莫不崇敬，以为造微之功，足参诸正始。而遁常重超，以为一时之俊，甚相知赏。超无子，从弟俭之以子僧施嗣。
初，坦之与沙门竺法师甚厚，每共论幽明报应，便要先死者当报其事。后经年，师忽来云：贫道已死，罪福皆不虚。惟当勤修道德，以升济神明耳。言讫不见。坦之寻亦卒，时年四十六。临终，与谢安、桓冲书，言不及私，惟忧国家之事，朝野甚痛惜之。追赠安北将军，谥曰献。
充居宰相，虽无澄正改革之能，而强力有器局，临朝正色，以社稷为己任，凡所选用，皆以功臣为先，不以私恩树亲戚，谈者以此重之。然所匿庸杂，信任不得其人，而性好释典，崇修佛寺，供给沙门以百数，糜费巨亿而不吝也。亲友至于贫乏，无所施遗，以此获讥于世。阮裕尝戏之曰：卿志大宇宙，勇迈终古。充问其故。裕曰：我图数千户郡尚未能得，卿图作佛，不亦大乎！于时郗愔及弟昙奉天师道，而充与弟准崇信释氏，谢万讥之云：二郗谄于道，二何佞于佛。充能饮酒，雅为刘惔所贵。惔每云：见次道饮，命人欲倾家酿。言其能温克也。
恭性抗直，深存节义，读左传至奉王命讨不庭，每辍卷而叹。为性不弘，以暗于机会，自在北府，虽以简惠为政，然自矜贵，与下殊隔。不闲用兵，尤信佛道，调役百姓，修营佛寺，务在壮丽，士庶怨嗟。临刑，犹诵佛经，自理须鬓，神无惧容，谓监刑者曰：我暗于信人，所以致此，原其本心，岂不忠于社稷！但令百代之下知有王恭耳。家无财帛，唯书籍而已，为识者所伤。
初，苻坚建元之末，徙江汉之人万余户于敦煌，又以前表未报，复遣沙门法泉间行奉表，曰：遥途险旷，未知达不？
佛图澄，天竺人也。本姓帛氏。少学道，妙通玄术。永嘉四年，来适洛阳，自云百有余岁，常服气自养，能积日不食。善诵神咒，能役使鬼神。腹旁有一孔，常以絮塞之，每夜读书，则拔絮，孔中出光，照于一室。又尝斋时，平旦至流水侧，从腹旁孔中引出五藏六府洗之，讫，还内腹中。又能听铃音以言吉凶，莫不悬验。
及洛中寇乱，乃潜草野以观变。石勒屯兵葛陂，专行杀戮，沙门遇害者甚众。澄投勒大将军郭黑略家，黑略每从勒征伐，辄豫克胜负，勒疑而问曰：孤不觉卿有出众智谋，而每知军行吉凶何也？黑略曰：将军天挺神武，幽灵所助，有一沙门智术非常，云将军尝略有区夏，已应为师。臣前后所白，皆其言也。勒召澄，试以道术。澄即钵盛水，烧香咒之，须臾钵中生青莲花，光色曜日，勒由此信之。
勒自葛陂还河北，过枋头，枋头人夜欲斫营，澄谓黑略曰：须臾贼至，可令公知。果如其言，有备，故不败。勒欲试澄，夜冠胄衣甲，执刀而坐，遣人告澄云：夜来不知大将军何所在。使人始至，未及有言，澄逆问曰：平居无寇，何故夜严？勒益信之。勒后因忿，欲害诸道士，并欲苦澄。澄乃潜避至黑略舍，语弟子曰：若将军信至，问吾所在者，报云不知所之。既而勒使至，觅澄不得。使还报勒，勒惊曰：吾有恶意向澄，澄舍我去矣。通夜不寝，思欲见澄。澄知勒意悔，明旦造勒。勒曰：昨夜何行？澄曰：公有怒心，昨故权避公。今改意，是以敢来。勒大笑曰：道人谬矣。
襄国城堑水源在城西北五里，其水源暴竭，勒问澄何以致水。澄曰：今当敕龙取水。乃与弟子法首等数人至故泉源上，坐绳床，烧安息香，咒愿数百言。如此三日，水泫然微流，有一小龙长五六寸许，随水而来，诸道士竞往视之。有顷，水大至，隍堑皆满。
鲜卑段末波攻勒，众甚盛。勒惧，问澄。澄曰：昨日寺铃鸣云，明旦食时，当擒段末波。勒登城望末波军，不见前后，失色曰：末波如此，岂可获乎！更遣夔安问澄。澄曰：已获末波矣。时城北伏兵出，遇未波，执之。澄劝勒宥末波，遣还本国，勒从之，卒获其用。
刘曜遣从弟岳攻勒，勒遣石季龙距之。岳败，退保石梁坞，季龙坚栅守之。澄在襄国，忽叹曰：刘岳可悯！弟子法祚问其故，澄曰：昨日亥时，岳已败被执。果如所言。
及曜自攻洛阳，勒将救之，其群下咸谏以为不可。勒以访澄，澄曰：相轮铃音云：秀支替戾冈，仆谷劬秃当。此羯语也。秀支，军也。替戾冈，出也。仆谷，刘曜胡位也。劬秃当，捉也。此言军出捉得曜也。又令一童子洁斋七日，取麻油合胭脂，躬自开于掌中，举手示童子，粲然有辉。童子惊曰：有军马甚众，见一人长大白晰，以朱丝缚其肘。澄曰：此即曜也。勒甚悦，遂赴洛距曜，生擒之。
勒僭称赵天王，行皇帝事，敬澄弥笃。时石葱将叛，澄诫勒曰：今年葱中有虫，食必害人，可令百姓无食葱也。勒班告境内，慎无食葱。俄而石葱果走。勒益重之。事必咨而后行，号曰大和尚。
勒爱子斌暴病死，将殡，勒叹曰：朕闻虢太子死，扁鹊能生之，今可得效乎？乃令告澄。澄取杨枝沾水，洒而咒之，就执斌手曰：可起矣！因此遂苏，有顷，平复。自是勒诸子多在澄寺中养之。勒死之年，天静无风，而塔上一铃独鸣，澄谓众曰：铃音云，国有大丧，不出今年矣。既而勒果死。
及季龙僭位，迁都于邺，倾心事澄，有重于勒。下书衣澄以绫锦，乘以雕辇，朝会之日，引之升殿，常侍以下悉助举舆，太子诸公扶翼而上，主者唱大和尚，众坐皆起，以彰其尊。又使司空李农旦夕亲问，其太子诸公五日一朝，尊敬莫与为比。支道林在京师，闻澄与诸石游，乃曰：澄公其以季龙为海鸥鸟也。百姓因澄故多奉佛，皆营造寺庙，相竞出家，真伪混淆，多生愆过。季龙下书料简，其著作郎王度奏曰：佛，外国之神，非诸华所应祠奉。汉代初传其道，惟听西域人得立寺都邑，以奉其神，汉人皆不出家。魏承汉制，亦循前轨，今可断赵人悉不听诣寺烧香礼拜，以遵典礼，其百辟卿士下逮众隶，例皆禁之。其有犯者，与淫祀同罪。其赵人为沙门者，还服百姓。朝士多同度所奏。季龙以澄故，下书曰：朕出自边戎，忝君诸夏，至于飨祀，应从本俗。佛是戎神，所应兼奉，其夷赵百姓有乐事佛者，特听之。
澄时止邺城寺中，弟子遍于郡国。尝遣弟子法常北至襄国，弟子法佐从襄国还，相遇于梁基城下，对车夜谈，言及和尚，比旦各去。佐始入，澄逆笑曰：昨夜尔与法常交车共说汝师邪？佐愕然愧忏。于是国人每相语：莫起恶心，和尚知汝。及澄之所在，无敢向其方面涕唾者。
季龙太子邃有二子，在襄国，澄语邃曰：小阿弥比当得疾，可往看之。邃即驰信往视，果已得疾。太医殷腾及外国道士自言能疗之，澄告弟子法牙曰：正使圣人复出，不愈此疾，况此等乎！后三日果死。邃将图为逆，谓内竖曰：和尚神通，倘发吾谋。明日来者，当先除之。澄月望将入觐季龙，谓弟子僧慧曰：昨夜天神呼我曰明日若入，还勿过人。我倘有所过，汝当止我。澄常入，必过邃。邃知澄入，要候甚苦。澄将上南台，僧慧引衣，澄曰：事不得止。坐未安便起，邃固留不住，所谋遂差。还寺，叹曰：太子作乱，其形将成，欲言难言，欲忍难忍。乃因事从容箴季龙，季龙终不能解。俄而事发，方悟澄言。
后郭黑略将兵征长安北山羌，堕羌伏中。时澄在堂上坐，惨然改容曰：郭公今有厄。乃唱云：众僧祝愿。澄又自祝愿。须臾，更曰：若东南出者活，余向者则困。复更祝愿。有顷，曰：脱矣。后月余，黑略还，自说坠羌围中，东南走，马乏，正遇帐下人，推马与之曰：公乘此马，小人乘公马，济与不济，命也。略得其马，故获免。推检时日，正是澄祝愿时也。
时天旱，季龙遣其太子诣临漳西滏口祈雨，久而不降，乃令澄自行，即有白龙二头降于祠所，其日大雨方数千里。澄尝遣弟子向西域市香，既行，澄告余弟子曰：掌中见买香弟子在某处被劫垂死。因烧香祝愿，遥救护之。弟子后还，云某月某日某处为贼所劫，垂当见杀，忽闻香气，贼无故自惊曰：救兵已至。弃之而走。黄河旧不生鼋，时有得者，以献季龙，澄见而叹之曰：桓温入河，其不久乎！温字元子，后果如其言也。季龙尝昼寝，梦见群羊负鱼从东北来，寤以访澄。澄曰：不祥也，鲜卑其有中原乎！后亦皆验。澄尝与季龙升中台，澄忽惊曰：变，变，幽州当火灾。乃取酒噀之，久而笑曰：救已得矣。季龙遣验幽州，云尔日火从四门起，西南黑云来，骤雨灭之，雨亦颇有酒气。
石宣将杀石韬，宣先至寺与澄同坐，浮屠一铃独鸣，澄谓曰：解铃音乎？铃云胡子洛度。宣变色曰：是何言欤？澄谬曰：老胡为道，不能山居无言，重茵美服，岂非洛度乎！石韬后至，澄孰视良久。韬惧而问澄，澄曰：怪公血臭，故相视耳。季龙梦龙飞西南，自天而落，旦而问澄，澄曰：祸将作矣，宜父子慈和，深以慎之。季龙引澄入东合，与其后杜氏问讯之。澄曰：胁下有贼，不出十日，自浮图以西，此殿以东，当有血流，慎勿东也。杜后曰：和尚耄邪！何处有贼？澄即易语云：六情所受，皆悉是贼。老自应耄，但使少者不昏即好耳。遂便寓言，不复彰的。后二日，宣果遣人害韬于佛寺中，欲因季龙临丧杀之。季龙以澄先诫，故获免。及宣被收，澄谏季龙曰：皆陛下之子也，何为重祸邪！陛下若含怒加慈者，尚有六十余岁。如必诛之，宣当为彗星下扫邺宫。季龙不从。后月余，有一妖马，髦尾皆有烧状，入中阳门，出显阳门，东首东宫，皆不得入，走向东北，俄尔不见。澄闻而叹曰：灾其及矣！季龙大享群臣于太武前殿，澄吟曰：殿乎，殿乎！棘子成林，将坏人衣。季龙令发殿石下视之，有棘生焉。冉闵小字棘奴。
季龙造太武殿初成，图画自古贤圣、忠臣、孝子、烈士、贞女，皆变为胡状，旬余，头悉缩人肩中，惟冠䯰仿佛微出，季龙大恶之，秘而不言也。澄对之流涕，乃自启茔墓于邺西紫陌，还寺，独语曰：得三年乎？自答：不得。又曰：得二年、一年、百日、一月乎？自答：不得。遂无复言。谓弟子法祚曰：戊申岁祸乱渐萌，己酉石氏当灭。吾及其未乱，先从化矣。卒于邺宫寺。后有沙门从雍州来，称见澄西入关，季龙掘而视之，惟有一石而无尸。季龙恶之曰：石者，朕也，葬我而去，吾将死矣。因而遇疾。明年，季龙死，遂大乱。
刘曜败季龙于高候，遂围洛阳。佛图澄亦谓勒曰：大军若出，必擒刘曜。勒尤悦，使内外戒严，有谏者斩。
邺西山石间血流出，长十余步，广二尺余。太武殿画古贤悉变为胡，旬余，头悉缩入肩中。季龙大恶之，佛图澄对之流涕。
麻襦者，不知何许人也，莫得其姓名。石季龙时，在魏县市中乞丐，恒着麻襦布裳，故时人谓之麻襦。言语卓越，状如狂者，乞得米榖不食，辄散置大路，云饴天马。赵兴太守籍状收送诣季龙。
先是，佛图澄谓季龙曰：国东二百里某月日法送一非常人，勿杀之也。如期果至。季龙与共语，了无异言，惟道陛下当终一柱殿下。季龙不解，送以诣澄。麻襦谓澄曰：昔在光和中会，奄至今日。酉戎受玄命，绝历终有期。金离消于壤，边荒不能遵，驱除灵期迹，莫已已之懿。裔苗叶繁，其来方积。休期于何期，永以叹之。澄曰：天回运极，否将不支，九木水为难，无可以术宁。玄哲虽存世，莫能基必莫能基必颓。久游阎浮利，扰扰多此患。行登陵云宇，会于虚游间。其所言人莫能晓。季龙遣驿马送还本县，既出城，请步，云：我当有所过，君至合口桥见待。使人如言而驰，至桥，麻襦已先至。
后慕容俊投季龙尸于漳水，倚桥柱不流，时人以为一柱殿下即谓此也。及元帝嗣位江左，亦以为天马之应云。
单道开，敦煌人也。常衣粗褐，或赠以缯服，皆不着，不畏寒暑，昼夜不卧。恒服细石子，一吞数枚，日一服，或多或少。好山居，而山树诸神见异形试之，初无惧色。
石季龙时，从西平来，一日行七百里，其一沙弥年十四，行亦及之。至秦州，表送到邺，季龙令佛图澄与语，不能屈也。初止邺城西沙门法綝祠中，后徙临漳昭德寺。于房内造重合，高八九尺，于上编菅为禅室，常坐其中。季龙资给甚厚，道开皆以施人。人或来咨问者，道开都不答。日服镇守药数丸，大如梧子，药有松蜜姜桂伏苓之气，时复饮荼苏一二升而已。自云能疗目疾，就疗者颇验。视其行动，状若有神。佛图澄曰：此道士观国兴衰，若去者，当有大乱。及季龙末，道开南渡许昌，寻而邺中大乱。
升平三年至京师，后至南海，入罗浮山，独处茅茨，萧然物外。年百余岁，卒于山舍，敕弟子以尸置石穴中，弟子乃移入石室。陈郡袁宏为南海太守，与弟颖叔及沙门支法防共登罗浮山，至石室口，见道开形骸如生，香火瓦器犹存。宏曰：法师业行殊群，正当如蝉蜕耳。乃为之赞云。
王嘉字子年，陇西安阳人也。轻举止，丑形貌，外若不足，而聪睿内明。滑稽好语笑，不食五谷，不衣美丽，清虚服气，不与世人交游。隐于东阳谷，凿崖穴居，弟子受业者数百人，亦皆穴处。
姚苌之入长安，礼嘉如苻坚故事，逼以自随，每事咨之。苌既与苻登相持，问嘉曰：吾得杀苻登定天下不？嘉曰：略得之。苌怒曰：得当云得，何略之有！遂斩之。先此，释道安谓嘉曰：世故方殷，可以行矣。嘉答曰：卿其先行，吾负债未果去。俄而道安亡，至是而嘉戮死，所谓负债者也。苻登闻嘉死，设坛哭之，赠太师，谥曰文。及苌死，苌子兴字子略方杀登，略得之谓也。嘉之死日，人有陇上见之。其所造牵三歌谶，事过皆验，累世犹传之。又著拾遗录十卷，其记事多诡怪，今行于世。
僧涉者，西域人也，不知何姓。少为沙门，苻坚时入长安，虚静服气，不食五谷，日能行五百里，言未然之事，验若指掌。能以秘祝下神龙，每旱，坚常使之咒龙请雨。俄而龙下钵中，天辄大雨，坚及群臣亲就钵观之。卒于长安。后大旱移时，苻坚叹曰：涉公若在，岂忧此乎！
鸠摩罗什，天竺人也。世为国相。父鸠摩罗炎，聪懿有大节，将嗣相位，乃辞避出家，东度葱岭。龟慈王闻其名，郊迎之，请为国师。王有妹，年二十，才悟明敏，诸国交娉，并不许，及见炎，心欲当之，王乃逼以妻焉。既而罗什在胎，其母慧解倍常，及年七岁，母遂与俱出家。
罗什从师受经，日诵千偈，偈有三十二字，凡三万二千言，义亦自通。年十二，其母携到沙勒，国王甚重之，遂停沙勒一年。博览五明诸论及阴阳星算，莫不必尽，妙达吉凶，言若符契。为性率达，不拘小检，修行者颇共疑之。然罗什自得于心，未尝介意，专以大乘为化，诸学者皆共师焉。年二十，龟慈王迎之还国，广说诸经，四远学徒莫之能抗。
有顷，罗什母辞龟兹王往天竺，留罗什住，谓之曰：方等深教，不可思议，传之东土，惟尔之力。但于汝无利，其可如何？什曰：必使大化流传，虽苦而无恨。母至天竺，道成，进登第三果。西域诸国咸伏罗什神俊，每至讲说，诸王皆长跪坐侧，令罗什践而登焉。
苻坚闻之，密有迎罗什之意。会太史奏云：有星见外国分野，当有大智入辅中国。坚曰：朕闻西域有鸠摩罗什，将非此邪？乃遣骁骑将军吕光等率兵七万，西伐龟兹，谓光曰：若获罗什，即驰驿送之。光军未至，罗什谓龟兹王白纯曰：国运衰矣，当有勍敌从日下来，宜恭承之，勿抗其锋。纯不从，出兵距战，光遂破之，乃获罗什。光见其年齿尚少，以凡人戏之，强妻以龟兹王女，罗什拒而不受，辞甚苦至。光曰：道士之操不逾先父，何所固辞？乃饮以醇酒，同闭密室。罗什被逼，遂妻之。光还，中路置军于山下，将士已休，罗什曰：在此必狼狈，宜徙军陇上。光不纳。至夜，果大雨，洪潦暴起，水深数丈，死者数千人，光密异之。
光欲留王西国，罗什谓光曰：此凶亡之地，不宜淹留，中路自有福地可居。光还至凉州，闻苻坚已为姚苌所害，于是窃号河右。属姑臧大风，罗什曰：不祥之风当有奸叛，然不劳自定也。俄而有叛者，寻皆殄灭。
沮渠蒙逊先推建康太守段业为主，光遣其子纂率众讨之。时论谓业等乌合，纂有威声，势必全克。光以访罗什，答曰：此行未见其利。既而纂败于合黎，俄又郭黁起兵，纂弃大军轻还，复为黁所败，仅以身免。
中书监张资病，光博营救疗。有外国道人罗叉，云能差资病。光喜，给赐甚重。罗什知叉诳诈，告资曰：叉不能为益，徒烦费耳。冥运虽隐，可以事试也。乃以五色丝作绳结之，烧为灰末，投水中，灰若出水还成绳者，病不可愈。须臾，灰聚浮出，复为绳，叉疗果无效，少日资亡。
顷之，光死，纂立。有猪生子，一身三头。龙出东箱井中，于殿前蟠卧，比旦失之。纂以为美瑞，号其殿为龙翔殿。俄而有黑龙升于当阳九宫门，纂改九宫门为龙兴门。罗什曰：比日潜龙出游，豕妖表异，龙者阴类，出入有时，而今屡见，则为灾眚，则有下人谋上之变。宜克己修德，以答天戒。纂不纳，后果为吕超所杀。
罗什之在凉州积年，吕光父子既不弘道，故蕴其深解，无所宣化。姚兴遣姚硕德西伐，破吕隆，乃迎罗什，待以国师之礼，仍使入西明合及逍遥园，译出众经。罗什多所喑诵，无不究其义旨，既览旧经多有纰缪，于是兴使沙门僧睿、僧肇等八百余人传受其旨，更出经论，凡三百余卷。沙门慧睿才识高明，常随罗什传写，罗什每为慧睿论西方辞体，商略同异，云：天竺国俗甚重文制，其宫商体韵，以入管弦为善。凡觐国王，必有赞德，经中偈颂，皆其式也。罗什雅好大乘，志在敷演，常叹曰：吾若着笔作大乘阿毗昙，非迦旃子比也。今深识者既寡，将何所论！惟为姚兴著实相论二卷，兴奉之若神。
尝讲经于草堂寺，兴及朝臣、大德沙门千有余人肃容观听，罗什忽下高坐，谓兴曰：有二小儿登吾肩，欲鄣须妇人。兴乃召宫女进之，一交而生二子焉。兴尝谓罗什曰：大师聪明超悟，天下莫二，何可使法种少嗣。遂以伎女十人，逼令受之。尔后不住僧坊，别立廨舍，诸僧多效之。什乃聚针盈钵，引诸僧谓之曰：若能见效食此者，乃可畜室耳。因举匕进针，与常食不别，诸僧愧服乃止。
杯渡比丘彭城，闻罗什在长安，乃叹曰：吾与此子戏，别三百余年，相见杳然未期，迟有遇于来生耳。罗什未终少日，觉四大不悆，乃口出三番神咒，令外国弟子诵之以自救，未及致力，转觉危殆，于是力疾与众僧告别曰：因法相遇，殊未尽心，方复后世，恻怆可言。死于长安。姚兴于逍遥园依外国法以火焚尸，薪灭形碎，惟舌不烂。
兴如逍遥园，引诸沙门于澄玄堂听鸠摩罗什演说佛经。罗什通辩夏言，寻览旧经，多有乖谬，不与胡本相应。兴与罗什及沙门僧略、僧迁、道树、僧睿、道坦、僧肇、昙顺等八百余人，更出大品，罗什持胡本，兴执旧经，以相考校，其新文异旧者皆会于理义。续出诸经并诸论三百余卷。今之新经皆罗什所译。兴既托意于佛道，公卿已下莫不钦附，沙门自远而至者五千余人。起浮图于永贵里，立波若台于中宫，沙门坐禅者恒有千数。州郡化之，事佛者十室而九矣。
游于东苑，命沙门道安同辇。权翼谏曰：臣闻天子法驾，侍中陪乘，清道而行，进止有度。三代末主，或亏大伦，适一时之情，书恶来世。故班姬辞辇，垂美无穷。道安毁形贱士，不宜参秽神舆。坚作色曰：安公道冥至境，德为时尊，朕举天下之重，未足以易之。非公与辇之荣，此乃朕之显也。命翼扶安升辇，顾谓安曰：朕将与公南游吴越，整六师而巡狩，谒虞陵于疑岭，瞻禹穴于会稽，泛长江，临沧海，不亦乐乎！安曰：陛下应天御世，居中土而制四维，逍遥顺时，以适圣躬，动则鸣銮清道，止则神栖无为，端拱而化，与尧舜比隆，何为劳身于驰骑，口倦于经略，栉风沐雨，蒙尘野次乎？且东南区区，地下气疠，虞舜游而不返，大禹适而弗归，何足以上劳神驾，下困苍生。诗云：惠此中国，以绥四方。苟文德足以怀远，可不烦寸兵而坐宾百越。坚曰：非为地不广、人不足也，但思混一六合，以济苍生。天生蒸庶，树之君者，所以除烦去乱，安得惮劳！朕既大运所钟，将简天心以行天罚。高辛有熊泉之役，唐尧有丹水之师，此皆着之前典，昭之后王。诚如公言，帝王无省方之文乎？且朕此行也，以义举耳，使流度衣冠之胄，还其墟坟，复其桑梓，止为济难铨才，不欲穷兵极武。安曰：若銮驾必欲亲动，犹不愿远涉江淮，可暂幸洛阳，明授胜略，驰纸檄于丹杨，开其改迷之路。如其不庭，伐之可也。坚不纳。先是，群臣以坚信重道安，谓安曰：主上欲有事于东南，公何不为苍生致一言也！故安因此而谏坚南游灞上，从容谓群臣曰：轩辕，大圣也，其仁若天，其智若神，犹随不顺者从而征之，居无常所，以兵为卫，故能日月所照，风雨所至，莫不率从。今天下垂平，惟东南未殄。朕忝荷大业，巨责攸归，岂敢优游卒岁，不建大同之业！每思桓温之寇也，江东不可不灭。今有劲卒百万，文武如林，鼓行而摧遗晋，若商风之陨秋箨。朝廷内外，皆言不可，吾实未解所由。晋武若信朝士之言而不征吴者，天下何由一轨！吾计决矣，不复与诸卿议也。太子宏进曰：吴今得岁，不可伐也。且晋主无罪，人为之用；谢安、桓冲兄弟皆一方之俊才，君臣戮力，阻险长江，未可图也。但可厉兵积粟，以待暴主，一举而灭之。今若动而无功，则威名损于外，资财竭于内。是故圣王之行师也，内断必诚，然后用之。彼若凭长江以固守，徙江北百姓于江南，增城清野，杜门不战，我已疲矣。彼未引弓，土下气疠，不可久留，陛下将若之何？坚曰：往年车骑灭燕，亦犯岁而捷之。天道幽远，非汝所知也。昔始皇之灭六国，其王岂皆暴乎？且吾内断于心久矣，举必克之，何为无功！吾方命蛮夷以攻其内，精甲劲兵以攻其外，内外如此，安有不克！道安曰：太子之言是也，愿陛下纳之。坚弗从苌又遣尹纬说坚，求为尧舜禅代之事。坚责纬曰：禅代者，圣贤之事。姚苌叛贼，奈何拟之古人！坚既不许苌以禅代，骂而求死，苌乃缢坚于新平佛寺中，时年四十八。中山公诜及张夫人并自杀。是岁，太元十年也初，坚强盛之时，国有童谣云：河水清复清，苻诏死新城。坚闻而恶之，每征伐，戒军候云：地有名新者避之。时又童谣云：阿坚连牵三十年，若后欲败当在江淮间。坚在位二十七年，因寿春之败，其国大乱，后二年，竟死于新平佛寺，咸应谣言矣。
时有桑门释道安，俊辩有高才，自北至荆州，与凿齿初相见。道安曰：弥天释道安。凿齿曰：四海习凿齿。时人以为佳对及襄阳陷于苻坚，坚素闻其名，与道安俱舆而致焉。既见，与语，大悦之，赐遗甚厚。又以其蹇疾，与诸镇书：昔晋氏平吴，利在二陆；今破汉南，获士裁一人有半耳。俄以疾归襄阳。
坚僭号，拜侍中，寻除中军将军。融聪辩慧，下笔成章，至于谈玄论道，虽道安无以出之。耳闻则诵，过目不忘，时人拟之王粲。尝著浮图赋，壮丽清赡，世咸珍之。未有升高不赋，临丧不诔，朱彤、赵整等推其妙速。
沙门释法汰问朗曰：见王吏部兄弟未？朗曰：吏部为谁？非人面而狗心、狗面而人心兄弟者乎？王忱丑而才慧，国宝美貌而才劣于弟，故朗云然。汰怅自失。其忤物侮人，皆此类也。
遣其太子宝及农与慕容麟等率众八万伐魏，慕容德、慕容绍以步骑一万八为宝后继。魏闻宝将至，徙往河西。宝进师临河，惧不敢济，还次参合，忽有大风黑气，状若堤防，或高或下，临覆军上。沙门支昙猛言于宝曰：风气暴迅，魏军将至之候，宜遣兵御之。宝笑而不纳。昙猛固以为言，乃遣麟率骑三万为后殿，以御非常。麟以昙猛言为虚，纵骑游猎。俄而黄雾四塞，日月晦冥，是夜魏师大至，三军奔溃，宝与德等数千骑奔免，士众还者十一二，绍死之。
苻氏死，熙悲号躄踊，若丧考妣，拥其尸而抚之曰：体已就冷，命遂断矣！于是僵仆气绝，久而乃苏。大敛既讫，复启其棺而与交接。服斩缞，食粥。制百僚于宫内哭临，令沙门素服。
为性简素，寡嗜欲，爱好文义，才词虽不多，然足为宗室之表。受任历藩，无浮淫之过，唯晚节奉养沙门，颇致费损。少善骑乘，及长以世路艰难，不复跨马。招聚文学之士，近远必至。
太守孟顗事佛精恳，而为灵运所轻，尝谓顗曰：得道应须慧业文人，生天当在灵运前，成佛必在灵运后。顗深恨此言。
有法略道人，先为义康所供养，粗被知待，又有王国寺法静尼亦出人义康家内，皆感激旧恩，规相拯拔，并与熙先往来。使法略罢道，本姓孙，改名景玄，以为臧质宁远参军。熙先善于治病，兼备能诊脉。法静尼妹夫许耀，领队在台，宿卫殿省。尝有病，因法静尼就熙先乞治，为合汤一剂，耀疾即损。耀自往酬谢，因成周旋。熙先以耀胆干可施，深相待结，因告逆谋，耀许为内应。豫章胡遵世，藩之子也，与法略甚款，亦密相酬和。法静尼南上，熙先遣婢采藻随之，付以笺书，陈说图谶。法静还，义康饷熙先铜匕、铜镊、袍段、棋奁等物。熙先虑事泄，鸩采藻杀之。湛之又谓晔等：臧质见与异常，岁内当还，已报质，悉携门生义故，其亦当解人此旨，故应得健儿数百。质与萧思话款密，当仗要之，二人并受大将军眷遇，必无异同。思话三州义故众力，亦不减质。郡中文武，及合诸处侦逻，亦当不减千人。不忧兵力不足，但当勿失机耳。乃略相署置，湛之为抚军将军、扬州刺史，晔中军将军、南徐州刺史，熙先左卫将军，其余皆有选拟。凡素所不善及不附义康者，又有别簿，并入死目撰和香方，其序之曰，此序所言，悉以比类朝士：麝本多忌，比庾炳之甘松、苏合，比慧琳道人；沉实易和，以自比也。
有法略道人先为康所养，粗被知待。又有王国寺法静尼出入义康家内，皆感激旧恩，规相拯拔，并与熙先往来。使法略罢道。法略本姓孙，改名景玄，以为臧质宁远参军。
熙先善疗兼能诊脉，法静尼妹夫许耀领队在台，宿卫殿省，尝有疾，因法静尼就熙先乞疗得损，因成周旋。熙先以耀胆干，因告逆谋，耀许为内应。豫章胡藩子遵世与法静甚款，亦密相酬和。法静尼南上，熙先遣婢采藻随，付以笺书，陈说图谶。法静还，义康饷熙先铜匕铜镊袍段棋奁等物。熙先虑事泄，鸩采藻杀之。
衡阳王义季镇京口，长史张邵与颙姻通，迎来止黄鹄山。山北有竹林精舍，林涧甚美，颙憩于此涧，义季亟从之游，颙服其野服，不改常度。为义季鼓琴，并新声变曲，基三调游弦、广陵、止息之流，皆与世异自汉世始有佛像，形制未工，逵特善其事，颙亦参焉。宋世子铸丈六铜像于瓦官寺，既成，面恨瘦，工人不能治，乃迎颙看之。颙曰：非面瘦，乃臂胛肥耳。既错减臂胛，瘦患即除，无不叹服焉。
杜按：南史本传大同，故不录。
妙善琴书，精于言理，每游山水，往辄忘归。征西长史王敬弘每从之，未尝不弥日也。乃下入庐山，就释慧远考寻文义妻罗氏，亦有高情，与炳协趣。罗氏没，炳哀之过甚，既而辍哭寻理，悲情顿释。谓沙门释慧坚曰：死生之分，未易可达，三复至教，方能遣哀。好山水，爱远游，西陟荆、巫、南登衡岳，因而结宇衡山，欲怀尚平之志。有疾还江陵，叹曰：老疾俱至，名山恐难遍睹，唯当澄怀观道，卧以游之。凡所游履，皆图之于室，谓人曰：抚琴动操，欲令众山皆响。元嘉二十年，炳卒，时年六十九。衡阳王义季与司徒江夏王义恭书曰：宗居士不救所病，其清履肥素，终始可嘉！为之恻怆，不能已已。
少文妙善琴书图画，精于言理，每游山水，往辄忘归。征西长史王敬弘每从之，未尝不弥日也。乃下入庐山，就释慧远考寻文义。兄臧为南平太守，逼与俱还，乃于江陵三湖立宅，闲居无事妻罗氏亦有高情，与少文协趣。罗氏没，少文哀之过甚，既乃悲情顿释，谓沙门释慧坚曰：死生之分，未易可达，三复至教，方能遣哀。
周续之字道祖，雁门广武人也既而闲居读老、易，入庐山事沙门释慧远。时彭城刘遗民遁迹庐山，陶渊明亦不应征命，谓之寻阳三隐。以为身不可遣，余累宜绝，遂终身不娶妻，布衣蔬食高祖之北讨，世子居守，迎续之馆于安乐寺，延入讲礼，月余，复还山。
周续之字道祖，雁门广武人也。其先过江，居豫章建昌县续之年十二年，诣宁受业。居学数年，通五经、五纬，号曰十经，名冠同门，称为颜子。既而闲居读老、易，入庐山事沙门释慧远。时彭城刘遗人遁迹庐山，陶深明亦不应征命，谓之寻阳三隐。
孔淳之字彦深，鲁郡鲁人也淳之少有高尚，爱好坟籍，为太原王恭所称。居会稽剡县，性好山水，每有所游，必穷其幽峻，或旬日忘归。尝游山，遇沙门释法崇，因留共止，遂停三载。法崇叹曰：缅想人外，三十年矣，今乃倾盖于兹，不觉老之将至也。及淳之还反，不告以姓。
居会稽剡县。性好山水，每有所游，必穷其幽峻，或旬日忘归。尝游山，遇沙门释法崇，因留共止，遂停三载。法崇叹曰：缅想人外三十年矣，今乃倾盖于兹，不觉老之将至也。及淳之还，乃不告以姓。除著作佐郎、太尉参军，并不就。
道虔常无食，无以立学徒。武康令孔欣之厚相资给，受业者咸得有成。太祖闻之，遣使存问，赐钱三万，米二百斛，悉以嫁娶孤兄子。征员外散骑侍郎，不就。累世事佛，推父祖旧宅为寺。至四月八日，每请像。请像之日，辄举家感恸焉。道虔年老，菜食，恒无经日之资，而琴书为乐，孜孜不倦。太祖敕郡县令随时资给。元嘉二十六年，卒，时年八十二。
累世事佛，推父祖旧宅为寺。至四月八日每请像，请像之日，辄举家感恸焉。
雷次宗字仲伦，豫章南昌人也。少入庐山，事沙门释慧远。笃志好学，尤明三礼、毛诗，隐退不交世务。本州辟从事，员外散骑侍郎征，并不就与子侄书以言所守，曰：暨于弱冠，遂托业庐山，逮事释和尚。于时师友渊源，务训弘道，外慕等夷，内怀悱发，于是洗气神明，玩心坟典，勉志勤躬，夜以继日雷次宗字仲伦，豫章南昌人也。少入庐山，事沙门释慧远，笃志好学，尤明三礼、毛诗。隐退不受征辟。
上时务在本业，劝课耕桑，使宫内皆蚕，欲以讽励天下。有女巫严道育，本吴兴人，自言通灵，能使鬼物，夫为劫，坐没入奚官。劭姊东阳公主应合婢王鹦鹉白公主云：道育通灵有异术。主乃白上，托云善蚕，求召入，见许。道育既人，自言服食，主及劭并信惑之。始兴王浚素佞事劭，与劭并多过失，虑上知，使道育祈请，欲令过不上闻。道育辄云：自上天陈请，必不泄露。劭等敬事，号曰天师。后遂为巫蛊，以玉人为上形像，埋于含章殿前上惊惋，即遣收鹦鹉，封籍其家，得劭、浚书数百纸，皆咒诅巫蛊之言，得所埋上形像于宫内。道育叛亡，讨捕不得，上大怒，穷治其事，分遣中使入东诸郡搜讨，遂不获。上诘责劭、浚，劭、浚惶惧无辞，唯陈谢而已。道育变服为尼，逃匿东宫，浚往京口，又载以自随，或出止民张旿家。
江夏王义恭自盱眙还朝，上以巫蛊告之，曰：常见典籍有此，谓之书传空言，不意遂所亲睹。劭虽所行失道，未必便亡社稷，南面之日，非复我及汝事。汝儿子多，将来遇此不幸尔。其年二月，浚自京口入朝，当镇江陵，复载道育还东宫，俗将西上。有告上云：京口民张旿家有一尼，服食，出入征北内，似是严道育。上初不信，试使掩录，得其二婢，云：道育随征北还都。上谓劭、浚已当斥遣道育，而犹与往来，惆怅惋骇。乃使京口以船送道育二婢，须至检核，废劭，赐浚死，以语浚母潘淑妃，淑妃具以告浚。浚驰报劭，劭因是异谋，每夜辄飨将士，或亲自行酒，密与腹心队主陈叔儿、詹叔儿、斋帅张超之、任建之谋之。
道育婢将至，其月二十一日夜，诈上诏云：鲁秀谋反，汝可平明守阙，率众入。因使超之等集素所畜养兵士二千余，皆使被甲，召内外幢队主副，豫加部勒，云有所讨劭即伪位使改元为太初，劭素与道育所定。道育、鹦鹉并都街鞭杀，于石头四望山下焚其尸，扬灰于江，毁劭东宫所住斋，污潴其处。
初，沙门释僧含粗有学义，谓竣曰：贫道粗见谶记，当有真人应符，名称次第，属在殿下。竣在彭城尝向亲人叙之，言遂宣布，闻于太祖。时元凶巫蛊事已发，故上不加推治。
杜按：南史本传文字稍异、意同，故不录。
益州齐后山，父老相传，其名亦不知所起。升明三年，有沙门玄畅于山丘立精舍，其日，太祖受禅日也。
嶷临终，召子子廉、子恪曰：人生在世，本自非常，吾年已老，前路几何。后堂楼可安佛，供养外国二僧，余皆如旧。与汝游戏后堂船乘，吾所乘牛马，送二宫及司徒，服饰衣裘，悉为功德。子廉等号泣奉行。
世祖哀痛特至，至冬乃举乐宴朝臣，上嘘唏流涕。诸王邸不得起楼临瞰宫掖，上后登景阳，望见楼悲感，乃敕毁之。薨后，第库见钱，世祖敕货杂物服饰得数百万，起集善寺，月给第见钱百万，至上崩乃省。
十一年，建康莲华寺道人释法智与州民周盘龙等作乱，四百人夜攻州城西门，登梯上城，射杀城局参军唐颖，遂入城内。军主耿虎、徐思庆、董文定等拒战，至晓，玄邈率百余人登城便门，奋击，擒法智、盘龙等。玄邈坐免官。
五年，正位司徒，给班剑二十人，侍中如故。移居鸡笼山邸，集学士抄五经、百家，依皇览例为四部要略千卷。招致名僧，讲语佛法，造经呗新声，道俗之盛，江左未有也又与文惠太子同好释氏，甚相友悌。子良敬信尤笃，数于邸园营斋戒，大集朝臣众僧九年，京邑大水，吴兴偏剧，子良开仓赈救，贫病不能立者于第北立廨收养，给衣及药世祖不豫，诏子良甲仗入延昌殿侍医药。子良启进沙门于殿户前诵经，世祖为感梦见优昙钵华，子良按佛经宣旨使御府以铜为华，插御床四角。日夜在殿内，太孙间日入参承。
五年，正位司徒，给班剑二十人，侍中如故。移居鸡笼山西邸，集学士抄五经百家，依皇览例为四部要略千卷。招致名僧，讲论佛法，造经呗新声，道俗之盛，江左未有。
武帝好射雉，子良启谏。先是左卫殿中将军邯郸超上书谏射雉，武帝为止，久之，超竟被诛。永明末，上将复射雉，子良复谏，前后所陈，上虽不尽纳，而深见宠爱。
又与文惠太子同好释氏，甚相友悌。子良敬信尤笃，数于邸园营斋戒，大集朝臣众僧，至赋食行水，或躬亲其事，世颇以为失宰相体。劝人为善，未尝厌倦，以此终致盛名。
八年，给三望车。九年，都下大水，吴兴偏剧，子良开仓振救贫病不能立者，于第北立廨收养，给衣及药武帝不豫，诏子良甲仗入延昌殿侍医药。子良启进沙门于殿户前诵经，武帝为感梦见优昙钵花。子良案佛经宣旨，使御府以铜为花，插御床上角。日夜在殿内，太孙间日入参。武帝暴渐，内外惶惧，百僚皆已变服，物议疑立子良。
颙音辞辩丽，出言不穷，宫商朱紫，发口成句。泛涉百家，长于佛理。著三宗论。立空假名，立不空假名。设不空假名难空假名。设空假名难不空假名。假名空难二宗，又立假名空。西凉州智林道人遗颙书曰：此义旨趣似非始开，妙声中绝六七十载。贫道年二十时，便得此义，窃每欢喜，无与共之。年少见长安耆老，多云关中高胜乃旧有此义，当法集盛时，能深得斯趣者，本无多人。过江东略是无一。贫道捉麈尾来四十余年，东西讲说，谬重一时，余义颇见宗录，唯有此涂白黑无一人得者，为之发病。非意此音猥来入耳，始是真实行道第一功德。其论见重如此每宾友会同，颙虚席晤语，辞韵如流，听者忘倦。兼善老、易，与张融相遇，辄以玄言相滞，弥日不解。清贫寡欲，终日长蔬食，虽有妻子，独处山舍。卫将军王俭谓颙曰：卿山中何所食？颙曰：赤米白盐，绿葵紫蓼。文惠太子问颙：菜食何味最胜？颙曰：春初早韭，秋末晚菘。时何胤亦精信佛法，无妻妾。太子又问颙：卿精进何如何胤？颙曰：三途八难，共所未免。然各有其累。太子曰：所累伊何？封曰：周妻何肉。其言辞应变，皆如此也胤兄点，亦遁节清信。颙与书，劝今菜食。曰：丈人之所以未极遐蹈，或在不近全菜邪？脱洒离析之讨，鼎俎纲罟之兴，载之简策。其来寔远。谁敢干议？观圣人之设膳修，仍复为之品节，盖以茹毛饮血，与生民共始，纵而勿裁，将无崖畔。善为士者，岂不以恕己为怀？是以各静封疆，罔相陵轶。况乃变之大者，莫过死生；生之所重，无逾性命。性命之于彼极切，滋味之在我可赊，而终身朝晡，资之以永岁，彼就冤残，莫能自列。我业久长，吁哉可畏。且区区微卵，脆薄易矜，喘彼弱麑，顾步宜愍。观其饮喙飞沈，使人怜悼，况可心心扑褫，加复恣忍吞嚼。至乃野牧盛群，闭豢重圈，量肉揣毛，以俟枝剥，如土委地，佥谓常理，可为怆息，事岂一途。若云三世理诬，则幸矣良快，如使此道果然，而受形未息，则一往一来，一生一死，轮回是常事。杂报如家，人天如客，遇客日鲜，在家日多，吾侪信业，未足长免，则伤心之惨，行亦自及。丈人于血气之类，虽无身践，至于晨凫夜鲤，不能不取备屠门。财贝之一经盗手，犹为廉士所弃；生性之一启鸾刀，宁复慈心所忍。驺虞虽饥，非自死之草不食，闻其风岂不使人多愧。众生之禀此形质，以畜肌膋，皆由其积壅痴迷，沈流莫反，报受秽浊，历苦酸长，此甘与肥，皆无明之报聚也。何至复引此滋腴，自污肠胃。丈人得此有素，聊复寸言发起耳。
宋明帝颇好玄理，以颙有辞义，引入殿内，亲近宿直。帝所为惨毒之事，颙不敢显谏，辄诵经中因缘罪福事，帝亦为之小止颙音辞辩丽，长于佛理，著三宗论言空假义。西凉州智林道人遗颙书深相赞美，言捉麈尾来四十余载，颇见宗录，唯此途白黑无一人得者，为之发病，非意此音猥来入耳。其论见重如此。颙于钟山西立隐舍，休沐则归之何胤亦精信佛法，无妻。太子又问颙：卿精进何如何胤？颙曰：三途八难，其所未免，然各有累。太子曰：累伊何？对曰：周妻何肉。其言辞应变如此。
僧绍闻沙门释僧远风德，往候定林寺，太祖欲出寺见之。僧远问僧绍曰：天子若来，居士若为相对？僧绍曰：山薮之人，政当凿坏以遁，若辞不获命，便当依戴公故事耳。永明元年，世祖敕召僧绍，称疾不肯见。
仍住吴，居波若寺，足不逾户，人莫见其面。明帝崩，出奔国哀，除为司空从事中郎，不就。乃除永嘉太守。求时寄住南涧寺，不肯诣台，乞于寺拜受，见许。一夜忽乘小船逃归吴，隐虎丘山，复除黄门郎，不就。
杜按：南史本传文稍异，意同，故不录。
虬精信释氏，衣粗布衣，礼佛长斋。注法华经，自讲佛义。以江陵西沙洲去人远，乃徙居之。建武二年，诏征国子博士，不就。其冬虬病，正昼有白云徘徊檐户之内，又有香气及磬声，其日卒，年五十八。
虬精信释氏，衣粗布，礼佛长斋，注法华经，自讲佛义，以江陵西沙洲去人远，乃徙居之。建武二年，诏征国子博士，不就。其冬虬病，正昼有白云徘徊檐户之内，又有香气及磬声。其日卒，年五十八。虬子之遴。
之遴字思贞，八岁能属文。虬曰：此儿以文兴吾宗。常谓诸子曰：若此之颜氏，之遴得吾之文。由是州里称之。时有沙门僧惠有异识，每诣虬必呼之遴小字曰：僧伽福德儿。握手而进之。
侯景初以萧正德为帝，之遴时落景所，将使授玺绂。之遴预知，仍剃发披法服乃免。先是，平昌伏挺出家，之遴为诗嘲之曰：传闻伏不斗，化为支道林。及之遴遇乱，遂披染服，时人笑之。
宗测字敬微，南阳人，宋征士炳孙也。世居江陵。测少静退，不乐人间测善画，自图阮籍遇苏门于行障上，坐卧对之。又画永业佛影台，皆为妙作。颇好音律，善易、老，续皇甫谧高士传三卷。又尝游衡山七岭，著衡山、庐山记。
测送弟丧还西，仍留旧宅永业寺，绝宾友，唯与同志庾易、刘虬、宗人尚之等往来讲说。荆州刺史随王子隆至镇，遣别驾宗忻口致劳问。测笑曰：贵贱理隔，何以及此。竟不答。建武二年，征为司徒主簿，不就，卒。
测善画，自图阮籍遇苏门于行鄣上，坐卧对之。又书永业佛影台，皆为妙作。好音律，善易、老，续皇甫谧高士传三卷。尝游衡山七岭，著衡山、庐山记。
伯珍少孤贫，书竹叶及地学书。山水暴出，漂溺宅舍，村邻皆奔走，伯珍累床而止，读书不辍。叔父璠之与颜延之友善，还祛蒙山立精舍讲授，伯珍往从学，积十年，究寻经史，游学者多依之。太守琅邪王昙生、吴郡张淹并加礼辟，伯珍应召便退，如此者凡十二焉。征士沈俨造膝谈论，申以素交。吴郡顾欢擿出尚书滞义，伯珍训答甚有条理，儒者宗之。
好释氏、老庄，兼明道术，岁常旱，伯珍筮之，如期雨澍。举动有礼，过曲木之下，趋而避之。早丧妻，晚不复娶，自比曾参。
杜按：南史本传文稍异，意同，故不录。
宋世道人杨法持，与太祖有旧。元徽末，宣传密谋。升明中，以为僧正。建元初，罢道，为宁朔将军，封州陵县男，三百户。二年，虏围朐山，遣法持为军主，领支军救援。永明四年，坐役使将客，夺其鲑禀，削封。卒。
杜按：南史本传文稍异，意同，故不录。
高祖方锐意释氏，天下咸从风而化；睿自以信受素薄，位居大臣，不欲与俗俯仰，所行略如他日。
杜按：南史本传文稍异，意同，故不录。
晚年崇信佛理，尤精玄学，著二旨义，别为新通。又制性情、几神等论其义，僧宠及周舍、殷钧、陆倕并名精解，而不能屈。
晚年崇信佛理，尤精玄学，著二旨义，制性情、几神等论。其义僧宠及周舍、殷钧、陆倕并名精解而不能屈。朝廷得失，时有匡正。
摛文体既别，春坊尽学之，宫体之号，自斯而起。高祖闻之怒，召摛加让，及见，应对明敏，辞义可观，高祖意释。因问五经大义，次问历代史及百家杂说，末论释教。摛商较纵横，应答如响，高祖甚加叹异，更被亲狎，宠遇日隆。
杜按：南史本传文同，故不录。
庆之马步数千，结阵东反，荣亲自来追，值嵩高山水洪溢，军人死散。庆之乃落发为沙门，间行至豫州，豫州人程道雍等潜送出汝阴。至都，仍以功除右卫将军，封永兴县侯，邑一千五百户。
出为持节、都督缘淮诸军事、奋武将军、北兖州刺史。会有妖贼沙门僧强自称为帝，土豪蔡伯龙起兵应之。僧强颇知幻术，更相扇惑，众至三万，攻陷北徐州，济阴太守杨起文弃城走，钟离太守单希宝见害，使庆之讨焉。车驾幸白下临饯，谓庆之曰：江、淮兵劲，其锋难当，卿可以策制之，不宜决战。庆之受命而行。曾未浃辰，斩伯龙、僧强，传其首。
杜按：南史本传文稍异，意同，故不录。
奉敕制开善寺宝志大师碑文，词甚丽逸。
杜按：南史本传文同，故不录。
乃作南征赋。其词曰：经法王之梵宇，睹因时之或跃；从四海之宅心，故取乱而诛虐。
子晖字景光，子云弟也。少涉书史，亦有文才。起家员外散骑侍郎，迁南中郎记室。出为临安令。性恬静，寡嗜好，尝预重云殿听制讲三慧经，退为讲赋奏之，甚见称赏。
杜按：南史本传文稍异，意同，故不录。
长子云童，颇有父风，而笃信佛理，遍持经戒。官至岳阳王府咨议、东扬州别驾。
杜按：南史本传不记笃信佛理，遍持经戒事。
魏徐州刺史元法僧降附，革被敕随府王镇彭城。城既失守，革素不便马，乃泛舟而还，途经下邳，遂为魏人所执。魏徐州刺史元延明闻革才名，厚加接待，乃令革作丈八寺碑并祭彭祖文，革辞以囚执既久，无复心思。延明逼之逾苦，将加菙扑。革厉色而言曰：延明知不可屈，乃止时高祖盛于佛教，朝贤多启求受戒，革精信因果，而高祖未知，谓革不奉佛教，乃赐革觉意诗五百字，云：惟当勤精进，自强行胜修；岂可作底突，如彼必死囚。以此告江革，并及诸贵游。又手敕云：世间果报，不可不信，岂得底突如对元延明邪？革因启乞受菩萨戒。
魏徐州刺史安丰王延明闻革才名，厚加接待。革称脚疾不拜，延明将害之，见革辞色严正，更加敬重。时祖暅同被拘絷，延明使暅作欹器漏刻铭，革唾骂暅曰：卿荷国厚恩，已无报答，乃为虏立铭，孤负朝廷。延明闻之，乃令革作丈八寺碑并祭彭祖文，革辞以囚执既久，无复心思时帝惑于佛教，朝贤多启求受戒。革精信因果，而帝未知，谓革不奉佛法，乃赐革觉意诗五百字，云：唯当勤精进，自强行胜修，岂可作底突，如彼必死囚。以此告江革，并及诸贵游。又手敕曰：果报不可不信，岂得底突如对元延明邪。革因乞受菩萨戒。
举少博涉多通，尤长玄理及释氏义。为晋陵郡时，常与义僧递讲经论，征士何胤自虎丘山赴之。其盛如此。先是，北渡人卢广有儒术，为国子博士，于学发讲，仆射徐勉以下毕至。举造坐，屡折广，辞理通迈，广深叹服，仍以所执麈尾荐之，以况重席焉。
上起禅灵寺，敕瀹撰碑文瀹子览览弟举举尤长玄理及释氏义，为晋陵郡时，常与义学僧递讲经论，征士何胤自虎丘山出赴之，其盛如此。先是，北度人卢广有儒术，为国子博士，于学发讲，仆射徐勉以下毕至。举造坐屡折广，辞理遒迈。广深叹服，仍以所执麈尾、斑竹杖、滑石书格荐之，以况重席焉曾要何征君讲中论，何难以巾褐入南门，乃从东园进。致诗往复，为虎丘山赋题于寺举宅内山斋舍以为寺，泉石之美，殆若自然。临川、始兴诸王常所游践。举托情玄胜，尤长佛理，注净名经，常自讲说。有文集二十卷。
子微字玄度，美风采，好学善属文，位兼中书舍人时魏中山王元略还北，梁武帝饯于武德殿，赋诗三十韵，限三刻成。微二刻便就，文甚美，帝再览焉。又为临汝侯猷制放生文，亦见赏于世。
居身清约，器服不华，而饮食滋味尽其丰美。兄曜历御史中丞，彭城王义康骠骑长史，卒官。弘微哀戚过礼，服虽除犹不啖鱼肉。沙门释慧琳尝与之食，见其犹蔬素，谓曰：檀越素既多疾，即吉犹未复膳。若以无益伤生，岂所望于得理。弘微曰：衣冠之变，礼不可逾，在心之哀，实未能已。遂废食歔欷不自胜。
驾幸庄严寺听僧达道人讲维摩，坐远不闻绪言，上难移绪，乃迁僧达以近之。
义恭就帝求一学义沙门，会敷赴假还江陵，入辞，文帝令以后车载沙门往，谓曰：道中可得言晤。敷不奉诏，曰：臣性不耐杂。上甚不悦。
建武四年，病卒，遗令建白旐无旒，不设祭，令人捉麈尾登屋复魂。曰：吾生平所善，自当陵云一笑。三千买棺，无制新衾。左手执孝经、老子，右手执小品法华经。妾二人哀事毕，各遣还家。曰：吾生平之风调，何至使妇人行哭失声，不须暂停闺合。
泰博览篇籍，好为文章，爱奖后生，孜孜无倦。撰古今善言二十四篇及文集传于世。暮年事佛甚精，于宅西立祇洹精舍。
天监中，有沙门释宝志者，尝遇敬容，谓曰：君后必贵，然终是何败何耳。及敬容为相，谓何姓当为其祸，故抑没宗族，无仕进者，至是竟为河东所败。
中大同元年三月，高祖幸同泰寺讲金字三慧经，敬容请预听，敕许之。又有敕听朔望问讯。寻起为金紫光禄大夫，未拜，又加侍中何氏自晋司空充、宋司空尚之，世奉佛法，并建立塔寺，致敬容又舍宅东为伽蓝，趋势者因助财造构，敬容并不拒，故此寺堂宇校饰，颇为宏丽，时轻薄者因呼之为众造寺焉。及敬容免职出宅，止有常用器物及囊衣而已，竟无余财货，时亦以此称之。
杜按：南史本传文稍异，意同，故不录。
时有沙门释宝志者，不知何许人，有于宋泰始中见之，出入钟山，往来都邑，年已五六十矣。齐、宋之交，稍显灵迹，被发徒跣，语默不伦。或被锦袍，饮啖同于凡俗，恒以铜镜剪刀镊属挂杖负之而趋。或征索酒肴，或累日不食，预言未兆，识他心智。一日中分身易所，远近敬赴，所居噂。齐武帝忿其惑众，收付建康狱。旦日，咸见游行市里，既而检校，犹在狱中。其夜，又语狱吏：门外有两舆食，金钵盛饭，汝可取之。果是文惠太子及竟陵王子良所供养。县令吕文显以启武帝，帝乃迎入华林园。少时忽重着三布帽，变不知于何得之。俄而武帝崩，文惠太子、豫章文献王相继薨，齐亦于此季矣。
灵和寺沙门释宝亮欲以纳被遗之，未及有言，宝志忽来牵被而去。蔡仲熊尝问仕何所至。了自不答，直解杖头左索绳掷与之，莫之解。仲熊至尚书左丞，方知言验。
永明中，住东宫后堂，从平旦门中出入。末年忽云门上血污衣，褰裳走过。至郁林见害，果以犊车截尸出自此门，舍故阉人徐龙驹宅，而帝颈血流于门限焉。
梁武帝尤深敬事，尝门年祚远近。答曰：元嘉元嘉。帝欣然，以为享祚倍宋文之年。虽剃须发而常冠帽，下裙纳袍，故俗呼为志公。好为谶记，所谓志公符是也。高丽闻之，遣使继绵帽供养。
天监十三年卒。将死，忽移寺金刚像出置户外，语人云：菩萨当去。旬日无疾而终。先是琅邪王筠至庄严寺，实志遇之，与交言欢饮。至亡，敕命筠为碑，盖先觉也。
萧几字德玄，齐曲江公遥欣子也释褐著作佐郎，庐陵王文学，尚书殿中郎，太子舍人，掌管记，迁庶子，中书侍郎，尚书左丞。末年，专尚释教。为新安太守，郡多山水，特其所好，适性游履，遂为之记。
未年专尚释教。为新安太守，郡多山水，物其所好，适性游履，遂为之记。
建平王大球字仁珽。大宝元年，封建平郡王，邑二千户。性明慧夙成。初，侯景围京城，高祖素归心释教，每发誓愿，恒云若有众生应受诸苦，悉衍身代当。时大球年甫七岁，闻而惊谓母曰：官家尚尔，儿安敢辞。乃六时礼佛，亦云凡有众生应获苦报，悉大代受。其早慧如此。
杜按：南史本传文稍略，意同，故不录。
江紑，字含洁，济阳考城人也。父茜，光禄大夫。紑幼有孝性，年十三，父患眼，紑侍疾将期月，衣不解带，夜梦一僧云：患眼者，饮慧眼水必差。及觉说之，莫能解者。紑第三叔禄与草堂寺智者法师善，往访之。智者曰：无量寿经云：慧眼见真，能渡彼岸。茜乃因智者启舍同夏县界牛屯里舍为寺，乞赐嘉名。敕答云：纯臣孝子，往往感应。晋世颜含，遂见冥中送药。近见智者，知卿第二息感梦，云饮慧眼水。慧眼则是五眼之一号，若欲造寺，可以慧眼为名。及就创造，泄故井，井水清冽，异于常泉。依梦取水洗眼及煮药，稍觉有瘳，因此遂差。时人谓之孝感。南康王为南徐州，召为迎主簿。紑性静，好老、庄玄言，尤善佛义，不乐进仕。及父卒，紑庐于墓，终日号恸不绝声，月余卒。
杜按：南史本传文稍略，意大同，故不录。
紑字含洁，幼有孝性，年十三，父茜患眼，侍疾将期月，衣不解带。夜梦一僧云：患眼者饮慧眼水必差。及觉说之，莫能解者。紑第三叔禄与草堂寺智者法师善，往访之。智者曰：无量寿经云，慧眼见真，能度被岸。倩乃因智者启舍同夏县界牛屯里舍为寺，乞赐嘉名。敕答云：纯臣孝子往往感应，晋时颜含遂见冥中送药，又近见智者以卿第二息梦云饮慧眼水。慧眼则五眼之一号，可以慧眼为名。及就创造，泄故井，井水清冽，异于恒泉。依梦取水洗眼及煮药，稍觉有瘳，因此遂差。时有谓之孝感。
南康王为徐州，召为迎主簿。紑性沉静，好庄、老玄言，尤善佛义，不乐进仕。及父卒，紑庐于墓，终日号恸不绝声，月余乃卒。
及魏国通好，敕以总及徐陵摄官报聘，总以疾不行。侯景寇京都，诏以总权兼太常卿，守小庙。台城陷，总避难崎岖，累年至会稽郡，憩于龙华寺，乃制修心赋，略序时事。其辞曰：
太清四年秋七月，避地于会稽龙华寺。此伽蓝者，余六世祖宋尚书右仆射州陵侯元嘉二十四年之所构也。侯之王父晋护军将，昔莅此邦，卜居山阴都阳里，贻厥子孙，有终焉之志。寺域则宅之旧基，左江右湖，面山背壑，东西连跨，南北纡萦，聊与苦节名僧，同销日用，晓修经戒，夕览图书，寝处风云，凭栖水月。不意华戎莫辨，朝市倾沦，以此伤情，情可知矣。啜泣濡翰，岂摅郁结，庶后生君子，悯余此概焉奉盛德这鸿祀，寓安禅之古寺，寔豫章之旧圃，成黄金之胜地。遂寂默之幽心，若镜中而远寻，面曾阜之超忽，迩平湖之迥深。山条偃蹇，水叶侵淫，挂猿朝落，饥鼯夜吟。果丛药苑，桃蹊橘林，梢云拂日，结暗生阴。保自然之雅趣，鄙人间之荒杂，望岛屿之邅回，面江源之重沓，泛流月之夜迥，曳光烟之晓匝。风引蜩而嘶噪，雨鸣林而修飒，鸟稍狎而知来，云无情而自合。
尔乃野开灵塔，地筑禅居，喜园迢滞，乐树扶疏。经行籍草，宴坐临渠，持戒振锡，度影甘蔬，坚固之林可喻，寂灭之场暂如。异曲终而悲起，非木落而悲始，岂降志而辱身，不露才而扬己。钟风雨之如晦，倦鸡鸣之聒耳，幸避地而高栖，凭调御之遗旨。折四辩之微言，悟三乘之妙理，遣十缠之系缚，祛五惑之尘滓，久遗荣于势利，庶忘累于妻子，感意气于畴日，寄知音于来祀，何远客之可悲，知自怜其何已。总尝自叙其略曰：弱岁归心释教，年二十余，入钟山就灵曜寺则法师受菩萨戒。暮齿官陈，与摄山布上人游款，深悟苦空，更复练戒，运善于心，行慈于物，颇知自励，而不能蔬菲，尚染尘劳，以此负愧平生耳。
总之自叙，时人谓之实录。
刘霁字士烜，平原人也。母明氏寝疾，霁年已五十，衣不解带者七旬，诵观世音经，数至万遍，夜因感梦，见一僧谓曰：夫人算尽，君精诚笃至，当相为申延。后六十余日乃亡。
母明氏寝疾，霁年已五十，衣不解带者七旬，诵观世音经数万遍。夜中感梦，见一僧谓曰：夫人算尽，君精诚笃志，当相为申延。后六十余日乃亡。霁庐于墓，哀恸过礼，常有双白鹤循翔庐侧，处士阮孝绪致书抑譬焉。霁思慕不已，未终丧而卒。著释俗语八卷，文集十卷。
刘勰字彦和，东莞莒人勰早孤，笃志好学，家贫不婚娶，依沙门僧佑，与之居处，积十余年，遂博通经论，因区别部类，录而序之。今定林寺经藏，勰所定也然勰为文长于佛理，京师寺塔及名僧碑志，必请勰制文。有敕与慧震沙门于定林寺撰经证，功毕，遂启求出家，先燔鬓发自誓，敕许之。乃于寺变服，改名慧地。未期而卒。文集行于世。
刘勰字彦和，东莞莒人也。父尚，越骑校尉。勰早孤，笃志好学。家贫不婚娶，依沙门僧佑居，遂博通经论，因区别部类，录而序之。定林寺经藏，勰所定也勰为文长于佛理，都下寺塔及名僧碑志，必请勰制文。敕与慧震沙门于定林寺撰经证。功毕，遂求出家，先燔须发自誓，敕许之。乃变服改名慧地云。
杳治身清俭，无所嗜好。为性不自伐，不论人短长，及睹释氏经教，常行慈忍。天监十七年，自居母忧，便长断腥膻，持斋蔬食。及临终，遣命敛以法服，载以露车，还葬旧墓，随得一地，容棺而已，不得设灵筵祭醊。其子遵行之。
杜按：南史本传无及睹释氏经教，常行慈忍等语，余略同，故不录。
又为临汝侯渊猷制放生文，亦见赏于世。
杜按：南史本传文同，故不录。
挺后遂出仕，寻除南台治书，因事纳贿，当被推劾，挺惧罪，遂变服为道人，久之藏匿，后遇赦，乃出天心寺。会邵陵王为江州，携挺之镇，王好文义，深被恩礼，挺因此还俗。
杜按：南史本传同大同，故不录。
任孝恭字孝恭，临淮人也外祖丘它，与高祖有旧，高祖闻其有才学，召入西省撰史。初为奉朝请，进直寿光省，为司文侍郎，俄兼中书通事舍人。敕遣制建陵寺刹下铭孝恭少从萧寺云法师读经论，明佛理，至是蔬食持戒，信受甚笃。而性颇自伐，以才能尚人，于时辈中多有忽略，世以此少之。
敕遣制建陵寺刹下铭，又启撰武帝集序文，并富丽。自是专掌公家笔翰。孝恭为文敏速，若不留思，每奏称善，累赐金帛。少从萧寺云法师读经论，明佛理，至是蔬食持戒，信受甚笃。而性颇自伐，以才能尚人，于流辈中多有忽略，世以此少之。
何点字子晰，庐江灊人也。及长，感家祸，欲绝婚宦，尚之强为之娶琅邪王氏。礼毕，将亲迎，点累涕泣，求执体志，遂得罢司徒竟陵王子良欲就见之，点时在法轮寺，子良乃往请，点角巾登席，子良欣悦无已，遗点嵇叔夜酒杯，徐景山酒铛。
点少时尝患渴痢，积岁不愈，后在吴中石佛寺建讲，于讲所昼寝，梦一道人形貌非常，授丸一掬，梦中服之，自此而差，时人以为淳德所感点既老，又娶鲁国孔嗣女，嗣亦隐者也。点虽婚，亦不与妻相见，筑别室以处之，人莫谕其意也。吴国张融少时免官，而为诗有高尚之言，点答诗曰：昔闻东都日，不在简书前。虽戏也，而融久病之。及点后婚，融始为诗赠点曰：惜哉何居士，薄暮遘荒淫。点亦病之，而无以释也。
胤字子季，点之弟也。年八岁，居忧哀毁若成人。既长好学。师事沛国刘瓛，受易及礼记、毛诗；又入钟山定林寺听内典，其业皆通。
胤虽贵显，常怀止足闻谢朏罢吴兴郡不还，胤恐后之，乃以拜表辞职，不待报辄去。明帝大怒，使御史中丞袁昂奏收胤，寻有诏许之。胤以会稽山多灵异，往游焉，居若邪山云门寺。初，胤二兄求、点并栖遁，求先卒，至是胤又隐，世号点为大山；胤为小山，亦曰东山胤年登祖寿，乃移还吴，作别山诗一首，言甚凄怆。至吴，居虎丘西寺讲经论，学徒复随之，东境守宰经途者，莫不毕至。胤常禁杀，有虞人逐鹿，鹿径来趋胤，伏而不动。又有异鸟如鹤，红色，集讲堂，驯狎如家禽焉。
初，开善寺藏法师与胤遇于秦望，后还都，卒于钟山。其死日，胤在般若寺，见一僧授胤香炉奁并函书，云呈何居士。言讫失所在。胤开函，乃是大庄严论，世中未有。又于寺内立明珠柱，乃七日七夜放光，太守何远以状启。昭明太子钦其德，遣舍人何思澄致手令以褒美之胤注百法论、十二门论各一卷，注周易十卷，毛诗总集六卷，毛诗隐义十卷，礼记隐义二十卷，礼答问五十卷。
点门世信佛，从弟遁以东篱门园居之，德璋为筑室焉。园有卞忠贞冢，点植花于冢侧，每饮必举酒酌之。招携胜侣，及名德桑门，清言赋咏，优游自得后点在法轮寺，子良就见之，点角巾登席，子良欣悦无已，遗点嵇叔夜酒杯、徐景山酒枪。
点少时尝患渴利，积岁不愈。后在吴中石佛寺建讲，于讲所昼寝，梦一道人，形貌非常，授丸一掬，梦中服之，自此而差，时人以为淳德所感。
性通侻好施，远近致遗，一无所逆，随复散焉。尝行经朱雀门街，有自车后盗点衣者，见而不言，旁人擒盗与之，点乃以衣施盗。盗不敢受，点令告有司，盗惧乃受之永元中，崔慧景围城，人间无薪，点悉伐园树以赡亲党。慧景性好佛义，先慕交点，点不顾之。至是乃逼召点，点裂裙为裤，往赴其军，终日谈说，不及军事胤以会稽山多灵异，往游焉，居若邪山云门寺。初，胤二兄求、点并栖遁，求先卒，至是胤又隐，世号点为大山，胤为小山，亦曰东山。兄弟发迹虽异，克终皆隐，世谓何氏三高至吴，居武丘山西寺讲经论，学僧复随之。东境守宰经途者，莫不毕至。胤常禁杀，有虞人逐鹿，鹿径来趋胤，伏而不动。又有异鸟如鹤红色，集讲堂，驯狎如家禽。
初，开善寺藏法与胤遇于秦望山，后还都，卒于钟山。死日，胤在波若寺见一名僧，授胤香炉奁并函书，云：贫道发自扬都，呈何居士。言讫失所在。胤开函，乃是大庄严论，世中未有。访之香炉，乃藏公所常用。又于寺内立明珠柱，柱乃七日七夜放光。太守何远以状启昭明太子，太子钦其德，遣舍人何思澄致手令以褒美之。中大通三年卒，年八十六初，胤侈于味，食必方丈，后稍欲去甚者，犹食白鱼、鳝脯，糖蟹，以为非见生物汝南周颙与胤书，劝令食菜，曰：变之大者，莫过死生，生之所重，无逾性命。性命之于彼极切，滋味之在我可赊。若云三世理诬，则幸矣良快，如使此道果然，而受形未息，一往一来，生死常事，则伤心之惨，行亦自及。丈人于血气之类，虽不身践，至于晨凫夜鲤，不能不取备屠门。财贝之经盗手，犹为廉士所弃，生性之一启銮刀，宁复慈心所忍。驺虞虽饥，非自死之草不食，闻其风者，岂不使人多愧。丈人得此有素，聊复片言发起耳。故胤末年遂绝血味。
胤注百论、十二门论各一卷，注周易十卷，毛诗总集六卷，毛诗隐义十卷，礼记隐义二十卷，礼答问五十五卷。子撰亦不仕，有高风初，沙门释宝志尝谓敬容曰：君后必贵，终是何败耳。及敬容为宰相，谓何姓当为其祸，故抑没宗族，无仕进者，至是竟河东所败。
中大同元年三月，武帝幸同泰寺讲金字三慧经，敬容启预听，敕许之。又起为金紫光禄大夫，未拜，又加侍中。敬容旧时宾客门生諠哗如昔，冀其复用何氏自晋司空充、宋司空尚之奉佛法，并建立塔寺，至敬容又舍宅东为伽蓝，趋权者因助财造构，敬容并不拒，故寺堂宇颇为宏丽。时轻薄者因呼为众造寺。及敬容免职出宅，止有常用器物及囊衣而已，竟无余财货，时亦以此称之。
敬容特为从兄胤所亲爱，胤在若邪山尝疾笃，有书云：田畴馆宇悉奉众僧，书经并归从弟敬容。其见知如此。
阮孝绪字士宗，陈留尉氏人也幼至孝，性沉静，虽与儿童游戏，恒以穿池筑山为乐。年十三，遍通五经。十五，冠而见其父，彦之诫曰：三加弥尊，人伦之始。宜思自勖，以庇尔躬。答曰：愿迹松子于瀛海，追许由于穹谷，庶保促生，以免尘累。自是屏居一室，非定省未尝出户，家人莫见其面，亲友因呼为居士其恒所供养石像，先有损坏，心欲治补，经一夜忽完复，众并异之。
杜按：南史本传无其恒所供养石像等语，余略同，故未录。
陶弘景字通明，丹阳秣陵人也天监四年，移居积金东涧。善辟榖导引之法，年逾八十而有壮容。深慕张良之为人，云古贤莫比。曾梦佛授其菩提记，名为胜力菩萨。乃诣鄮县阿育王塔自誓，受五大戒。后太宗临南徐州，钦其风素，召至后堂，与谈论数日而去，太宗甚敬异之。大通初，令献二刀于高祖，其一名善胜，一名威胜，并为佳宝。
大同二年，卒，时年八十五，颜色不变，屈申如恒，诏赠中散大夫，谥曰贞白先生，仍遣余人监护丧事。弘景遗令薄葬，弟子尊而行之。
天监四年，移居积金东涧。弘景善辟榖导引之法，自隐处四十许年，年逾八十而有壮容。仙书云：眼方者寿千岁。弘景末年一眼有时而方。曾梦佛授其菩提记云，名为胜力菩萨。乃诣鄮县阿育王塔自誓，受五大戒。后简文临南徐州，钦其风素，召至后堂，以葛巾进见，与谈论数日而去，简文甚敬异之天监中，献丹于武帝。中大通初，又献二刀，其一名善胜，一名威胜，并为佳宝。
无疾，自知应逝，逆克亡日，仍为告逝诗。大同二年卒，时年八十一。颜色不变，屈申如常，香气累日，氛氲满山。遗令：既没不须沐浴，不须施床，止两重席于地，因所著旧衣，上加生裓裙及臂衣靺冠巾法服。左肘录铃，右肘药铃，佩符络左腋下。绕腰穿环结于前，钗符于髻上。通以大袈裟覆衾蒙首足。明器有车马。道人道士并在门中，道人左，道士右。百日内夜常燃灯，旦常香火。弟子遵而行之。诏赠太中大夫，谥曰贞白先生。
刘慧斐字文宣，彭城人也。少博学，能属文，起家安成王法曹行参军。尝还都，途经寻阳，游于匡山，过处士张孝秀，相得甚欢，遂有终焉之志。因不仕，居于东林寺。又于山北构园一所，号曰离垢园，时人乃谓为离垢先生。
慧斐尤明释典，工篆隶，在山手写佛经二千余卷，常所诵者百余卷。昼夜行道，孜孜不怠，远近钦慕之。太宗临江州，遗以几杖。论者云，自远法师没后，半二百年，始有张、刘之盛矣。世祖及武陵王等书问不绝。大同二年卒，时年五十九。
杜按：南史本传文稍略，意同，故不录。
范元琰字伯圭，吴郡钱唐人也及长好学，博通经史，兼精佛义。然性谦敬，不以所长骄人。
杜按：南史本传大同，故不录。
刘訏字彦度，平原人也訏善玄言，尤精释典。曾与兄刘歊听讲于钟山诸寺，因共卜筑宋熙寺东涧，有终焉之志。天监十七年，卒于歊舍，时年三十一。
訏善玄言，尤精意释典，曾与歊听讲钟山诸寺，因共卜筑宋熙寺东涧，有终焉之志。尚书郎何炯尝遇之于路，曰：此人凤神颖后，盖荀奉倩、卫叔宝之流也。命驾造门，拒而不见。族祖孝标与书称之曰：訏超超越俗，如半天朱霞。歊矫矫出尘，如云中白鹤。皆俭岁之梁稷，寒年之纤纩。
庾诜字彦宝，新野人也。幼聪警笃学，经史百家无不该综普通中，诏曰：明扬振滞，为政所先；旌贤求士，梦伫斯急。新野瘐诜止足栖退，自事却扫，经史文艺，多所贯习；颖川庚承先学通黄、老，该涉释教；并不竞不营，安兹枯槁，可以镇躁敦俗。诜可黄门侍郎，承先可中书侍郎。勒州县时加敦遣，庶能屈志，方冀盐梅。诜称疾不赴。
晚年以后，尤遵释教，宅内立道场，环绕礼忏，六时不辍。诵法华经，每日一遍。后夜中忽见一道人，自称愿公，容止甚异，呼诜为上行先生，授香而去。中大通四年，因昼寝，忽惊觉曰：愿公复来，不可久住。颜色不变，言终而卒，时年七十八。举室咸闻空中唱上行先生已生弥阤净域矣。高祖闻而下诏曰：旌善表行，前王所敦，新野庾诜，荆山珠玉宜谥贞节处士，以显高烈。
庾诜字彦宝，新野人也。幼聪警笃学，经史百家，无不该综梁武帝少与诜善，及起兵，署为平西府记室参军，诜不屈。平生少所游狎，河东柳恽欲与交，拒而弗纳。普通中，诏以为黄门侍郎，称疾不起。晚年尤遵释教，宅内立道场，环绕礼忏，六时不辍。诵法华经，每日一遍。后夜中忽见一道人道自称愿公，容止甚异，呼诜为上行先生，授香而去。中大通四年，因寝惊觉，曰：愿公复来，不可久住。颜色不变，言终而亡，年七十八。举室咸闻空中唱上行先生已生弥阤净域矣。武帝闻而下诏，谥贞节处士，以显高烈。
庾承先字子通，颖川鄢陵人也郡辟功曹不就，乃与道士王僧镇同游衡岳。晚以弟疾还乡里，遂居于土台山。鄱阳忠烈王在州，钦其风味，要与游处。又令讲老子。远近名僧，咸来赴集，论难锋起，异端竞至，承先徐相酬答，皆得所未闻。
庾承先字子通，颖川鄢陵人也玄经释典，靡不该悉；九流七略，咸所精练。辟功曹不就，乃与道士王僧镇同游衡岳。晚以弟疾还乡里，遂居土台山。梁鄱阳忠烈王在州，钦其风味，要与游处，令讲老子。远近名僧，咸来赴集，论难锋起，异端竞至，承先徐相酬答，皆得所未闻。忠烈王尤所钦重。
张孝秀字文逸，南阳宛人也。少仕州为治中从事史；遭母忧，服阕，为建安王别驾。顷之，遂去职归山，居于东林寺孝秀性通率，不好浮华，常冠榖皮巾，蹑蒲履，手执并榈皮麈尾。服寒食散，盛冬能卧于石。博涉群书，专精释典。善谈论，工隶书，凡诸艺能，莫不明习。普通三年，卒，时年四十二，室中皆闻有非常香气。太宗闻甚伤悼焉，与刘慧斐书，述其贞白云。
张孝秀字文逸，南阳宛人也。徙居寻阳遇刺史陈伯之叛，孝秀与州中士大夫谋袭之，事觉，逃于盆水侧。有商人置诸褚中，展转入东林。伯之得其母郭，以蜡灌杀之。孝秀遣妻妾，入匡山修行学道。服阕，建安王召为别驾。因去职归山，居于东林寺，有田数十顷，部曲数百人，率以力田，尽供山众。远近归慕，赴之如市。
孝秀性通率，不好浮华，常冠谷皮巾，蹑蒲履，手执并闾皮麈尾，服寒食散，盛冬卧于石上。博涉群书，专精释典。僧有亏戒律者，集众佛前，作羯磨而笞之，多能改过。善谈论，工隶书，凡诸艺能，莫不明习。普通三年卒，室中皆闻非常香。梁简文甚伤悼焉，与刘慧斐书，述其贞白云。
沙门慧摽涉猎有才思，及宝应起兵，作五言诗以送之，曰：送马犹临水，离旗稍引风，好看今夜月，当入紫微宫。宝应得之甚悦。慧摽赉以示寄，寄一览便止，正色无言。摽退，寄谓所亲曰：摽公既以此始，必以此终。后竟坐是诛。
杜按：南史本传文同，故不录。
初，沙门慧标涉猎有才思，及宝应起兵，作五言诗以送之曰：送马犹临水，离旗稍引风。好看今夜月，当照紫微宫。宝应得之甚悦。慧标以示寄，寄一览使便止，正色无言。慧标退，寄谓所亲曰：标公既以此始，必以此终。后竟坐是诛。
马枢字要理，扶凤眉人也六岁，能诵孝经、论语、老子。及长，博极经史，尤善佛经及周易、老子义。
马枢字要理，扶凤郿人也。祖灵庆，齐竟陵王录事参军。
枢数岁而孤，为其姑所养。六岁，能诵孝经、论语、老子。及长，博极经史，尤善佛经及周易、老子义。梁邵陵王纶为南徐州刺史，素闻其名，引为学士。纶时自讲大品经，令枢讲维摩、老子、周易，同日发题，道俗听者二千人。王欲极观优劣，乃谓众曰：与马学士论义，必使屈服，不得空立客主。于是数家学者，各起问端。枢乃依次剖判，开其宗旨，然后枝分派别，转变无穷，论者拱默听受而已，纶甚嘉之。
固清虚寡欲，居丧以孝闻。又崇信佛法，及丁所生母忧，遂终身蔬食，夜则坐禅，昼诵佛经，兼习成实论义，而于玄言非所长。尝聘于西魏，因宴飨之际，请停杀一羊，羊于固前跪拜。又宴于昆明池，魏人以南人嗜鱼，大设罟纲，固以佛法咒之，遂一鳞不获。
杜按：南史本传大同，故不录。
弘正特善玄言，兼明释典，虽硕学名僧，莫不请质疑滞。
藏法师于开善寺讲说，门徒数百，弘正年少，未知名，着红裈，锦绞髻，踞门而听，众人蔑之，弗遣也。既而乘间进难，举坐尽倾，法师疑非世人，觇知，大相赏狎弘正特善玄言，兼明释典，虽硕德名僧，莫不请质疑滞。
时宝志上人者，世称其有道，陵年数岁，家人携以候之，宝志手摩其顶，曰：天上石麒麟也。光宅惠云法师每嗟陵早成就，谓之颜回。八岁，能属文。十二，通庄老义。既长，博涉史籍，纵横有口辩孝克，陵之第三弟也。又剃发为沙门，改名法整，兼乞食以充给焉。臧氏亦深念旧恩，数私致馈饷，故不乏绝。后景行战死，臧伺孝克于途中，累日乃见，谓孝克曰：往日之事，非为相负，今既得脱，当归供养。孝克默然无答。于是归俗，更为夫妻。
后东游，居于钱塘之佳义里，与诸僧讨论释典，遂通三论。每日二时讲，旦讲佛经，晚讲礼传，道俗受业者数百人。天嘉中，除剡令，非其好也，寻复去职。太建四年，征为秘书丞，不就，乃蔬食长斋，持菩萨戒，昼夜讲诵法华经，高宗甚嘉其操行孝克性清素而好施惠，故不免饥寒，后主敕以石头津税给之，孝克悉用设斋写经，随得随尽。二年，为散骑常侍，侍东宫。陈亡，随例入阙。家道壁立，所生母患，欲粳米为粥，不能常办。母亡之后，孝克遂常啖麦，有遗粳米者，孝克对而悲泣，终身不复食之焉。
开皇十年，长安疾疫，隋文帝闻其名行，召令于尚书都堂讲金刚般若经。寻授国子博士。后侍东宫讲礼、传。
十九年以疾卒，时年七十三，临终，正坐念佛，室内有非常异香气，邻里皆惊异之。
少而崇信释教，经论多所释解。后主在东宫，令陵讲大品经，义学名僧，自远云集，每讲筵商较，四坐莫能与抗。目有青精，时人以为聪慧之相也。
陵弟孝克，有口辩，能谈玄理。性至孝，遭父忧殆不胜丧。事所生母陈氏，尽就养之道。染末，侯景寇乱，孝克养母，饘粥不能给。妻东莞臧氏，领军将军盾女也，甚有容色。孝克乃谓曰：今饥荒如此，供养交阙，欲嫁卿与富人，望彼此俱济，于卿如何？臧氏弗许之。时有孔景行者，为侯景将，多从左右逼而迎之，臧氏涕泣而去，所得谷帛，悉以遗母。孝克又剃发为沙门，改名法整，兼乞食以充给焉。臧氏亦深念旧恩，数私致馈饷，故不乏绝。后景行战死，臧氏伺孝克于途中，累日乃见，谓孝克曰：往日之事，非为相负，今既得脱，当归供养。孝克默然无答。于是归俗，更为夫妻。
后东游，居钱唐之佳义里，与诸僧讨论释典，遂通三论。每日二时讲，旦讲佛经，晚讲礼传，道俗受业者数百人。天嘉中，除剡令，非其好，寻去职。太建四年，征为秘书丞，不就。乃蔬食长斋，持菩萨戒，昼夜讲诵法华经。宣帝甚嘉其操行孝克性清素，好施惠，故不免饥寒。后主敕以石头津税给之，孝克悉用设斋写经，随尽。
二年，为散骑常侍，侍东宫。陈亡，随例入长安。家道壁立，所生母患，欲粳米为粥，不能常办。母亡后，孝克遂常啖麦，有遗粳米者，孝克对而悲泣，终身不复食焉。
开皇十二年，长安疾疫，隋文帝闻其名行，召令于尚书都堂讲金刚般若经。寻授国子博士。后侍东宫，讲礼传。
十九年，以疾卒，年七十三。临终政坐念佛，室内有非常香气，邻里皆惊异之。子万载，位太子洗马。
察幼年尝就钟山明庆寺尚禅师受菩萨戒，及官陈，禄俸皆舍寺起造，并追为禅师树碑，文甚遒丽。及是，遇见梁国子祭酒肃子云书此寺禅斋诗，览之怆然，乃用肃韵述怀为咏，词又哀切，法俗益以此称之年七十四，大业二年，终于东都，遗命薄葬，务从率俭。其略云：吾家世素士，自有常法。吾意敛以法服，并宜用布，士周于身。又恐汝等不忍行此，必不尔，须松板薄棺，才可周身，土周于棺而已。葬日，止粗车，即送厝旧茔北。吾在梁世，当时年十四，就钟山明庆寺尚禅师受菩萨戒，自尔深悟苦空，颇知回向矣。当得留连山寺，一去忘归。及仕陈代，诸名流遂许与声价，兼时主恩遇，宦途遂至通显。自入朝来，又蒙恩渥。既牵缠人世，素志弗从。且吾习蔬菲五十余年，既历岁时，循而不失。瞑目之后，不须立灵，置一小床，每日设清水，六斋日设斋食果菜，任家有无，不须别经营也。初，察原读一藏经，并已究竟，将终，曾无痛恼，但西向坐，正念，云一切空寂。其后身体柔软，颜色如恒。两宫悼惜，赗赙甚厚。
察性至孝，有人伦鉴识。冲虚谦逊，不以所长矜人。终日恬静，唯以书记为乐，于坟籍无所不睹兼谙识内典，所撰寺塔及众僧文章，特为绮密。在位多所称引，一善可录，无不赏荐。
初，察欲读一藏经，并已究竟，将终，会无痛恼，但西向坐正念，云一切空寂。其后身体柔软，颜色如恒。两宫悼惜，赠赗甚厚。
吴兴章华，字仲宗，家世农夫，至华独好学，与士君子游处，颇览经史，善属文。侯景之乱，乃游岭南，居罗浮山寺，专精习业。
杜按：南史本传同，故不录。
父蔺居母阮氏忧，不食泣血而卒，家人宾客惧贞复然，从父洽、族兄皓乃共往华严寺，请长爪禅师为贞说法，仍谓贞曰：孝子既无兄弟，极须自爱，若忧毁灭性，谁养母邪？自后少进饘饮粥。
太清之乱，亲属散亡，贞于江陵陷没，皓逃难番禺，贞母出家于宣明寺。
杜按：南史本传大同，故不录。
后主尝幸钟山开善寺，召从臣坐于寺西南松林下，敕讥竖义。时索麈尾未至，后主敕取松枝，手以属讥，曰：可代麈尾。顾谓群臣曰：此即是张讥后事。祯明三年入隋，终于长安，时年七十六。
讥性恬静，不求荣利，常慕闲逸。所居宅营山池，植花果，讲周易、老、庄而教授焉。吴郡陆元朗、朱孟博、一乘寺沙门法才、法云寺沙门慧休、至真观道士姚绥，皆传其业。
杜按：南史本传慧休作慧拔，余同，故不录。
时有吴郡陆庆，少好学，遍知五经，尤明春秋左氏传，节操甚高值梁季丧乱，乃覃心释典，经论靡不该究乃筑室屏居，以禅诵为事，由是传经受业者盖鲜焉。
杜按：南史本传大同，故不录。
永定二年，高祖幸大庄严寺，其夜甘露降，晃献甘露颂，词义该典，高祖甚奇之。
杜按：南史本传不记此事。
瑜字干玉。少笃学，美词藻。州举秀才瑜幼长读书，昼夜不废，聪敏疆记，一览无复遗失。尝受庄、老于汝南周弘正，学成实论于僧滔法师，并通大旨。时皇太子好学，欲博览群书，以子集繁多，命瑜钞撰，未就而卒，时年四十四。
杜按：南史本传大同，故不录。
晋世王公贵人，多葬梅岭，及彭卒，叔陵启求于梅岭葬之，乃发故太傅谢安旧墓，弃去安柩，以葬其母。初丧之日，伪为哀毁，自称刺血写涅槃经，未及十日，乃令庖厨击鲜，日进甘膳。又私召左右妻女，与之奸合，所作尤不轨，侵淫上闻。
十一年，丁所生母彭氏忧，去职。顷之，起为本职。晋世王公贵人，多葬梅岭，及彭氏卒，叔陵启求梅岭葬之，乃发故太傅谢安旧墓，弃去安柩，以葬其母。初丧日，伪为哀毁，自称刺血写涅槃经。未及十旬，乃日进甘膳。又私召左右妻女，与之奸合，所作尤不轨，侵淫上闻。宣帝责御史中丞王政以不举奏，免政官。又黜其曲签、亲事，仍加鞭捶。宣帝素爱叔陵，不绳以法，但责让而已。服阕，又为侍中、中军大将军。
丁巳，幽州沙门刘僧绍聚众反，自号净居国明法王。州郡捕斩之。
杜按：北史卷四魏本纪四同，故不录。
帝幼有大度，喜怒不形于色。雅性俭素。初，高祖欲观诸子志尚，乃大陈宝物，任其所取，京兆王愉等皆竞取珍玩，帝唯取骨如意而已。高祖大奇之。庶人恂失德，高祖谓谓彭城王勰曰：吾固疑此儿有非常志相，今果然矣。乃立为储贰。雅爱经史，尤长释氏之义，每至讲论，连夜忘疲。善风仪，美容貌，临朝渊默，端严若神，有人君之量矣。
杜按：北史卷四魏本纪四内容大同，故不录。
时冀州沙门法庆既为妖幻，遂说勃海人李归伯，归伯合家从之。招率乡人，推法庆为主。法庆以归伯为十住菩萨、平魔军司、定汉王，自号大乘。杀一人者为一住菩萨，杀十人为十住菩萨。又合狂药，令人服之，父子兄弟不相知识，唯以杀害为事。于是聚众杀阜城令，破勃海郡，杀害吏人。刺史萧宝寅遣兼长史崔伯驎讨之，败于煮枣城，伯驎战没，凶众遂盛，所在屠灭寺舍，斩戮僧尼，焚烧经像，云新佛出世，除去旧魔。诏以遥为持节，都督北征诸军事，帅步骑十万以讨之。法庆相率攻遥，遥并击破之。遥遣辅国将军张虬等率骑追掩，诗破，擒法庆并其妻尼惠晖等，斩之，传首京师。后擒归伯，戮于都市。
杜按：北史本传所记大同，故不录。
时沙门法庆反于冀州，虽大军讨破，而妖帅尚未枭除，诏楷诣冀州追捕，皆擒获之。
延昌末，叔宝为弟台户及从弟归伯同沙门法庆反，陷破郡县，叔宝当坐，遇病死于洛阳。
初，延昌中，道人法庆作乱冀方，自号大乘，众五万余，遣大都督远遥及隆之擒获法庆，赐爵武城子。
杜按：北史本传文稍异，意同，故不录。
六月，沙门法庆聚众反于冀州，杀阜城令，自称大乘甲寅，征北元遥破斩法庆及渠帅百余人，传首京师。
杜按：北史卷四魏本纪四同，故不录。
汝南王悦，好读佛经，览书史。为性不伦，俶傥难测。悦妃闾氏，即东海公之女也，生一子，不见礼答。有崔延夏者，以左道与悦游，合服仙药松术之属。时轻与出采芝，宿于城外小人之所。遂断酒粟稻，唯食梦饭。又绝房中而更好男色。
汝南王悦，好读佛经，览书史，为性不伦，叔傥难测有崔延夏者，以左道与悦游，合服仙药松术之属，时轻与出采之，宿于城外小人之所。遂断酒肉粟稻，唯食麦饭。又绝房中，而更好男色。轻忿妃妾，至加报捶挞，同之婢使。
建表曰：臣前遣沙门僧护诣彭城。僧护还称，贼发军向北，前锋将徐卓之已至彭城，大将军到彦之军在泗口，发马戒严，必有举斧之志。臣闻为国之道，存不忘亡。宜缮甲兵，增益屯戍，先为之备，以待其来。
杜按：北史本传略此表。
浩非毁佛法，而妻郭氏敬好释典，时时读诵。浩怒，取而焚之，捐灰于厕中。及浩幽执，置之槛内，送于城南，使卫士数十人溲其上，呼声嗷嗷，闻于行路。自宰司之被戮辱，未有如浩者，世皆以为报应之验也浩既不信佛、道，模深所归向，每虽粪土之中，礼拜形像。浩大笑之，云：持此头颅不净处跪是胡神也。
杜按：北史本传所记稍略，意同，故不录。
初，蒙逊有西域沙门昙无谶，微有方术。世祖诏顺令蒙逊送之京邑。顺受蒙逊金，听其杀之。世祖克凉州后，闻而嫌顺。
真君八年，其所亲人及守藏者告之，乃穷竟其事，搜其家中，悉得所藏器物。又告牧犍父子多畜毒药，前后隐窃杀人，乃有百数，姊妹皆为左道，朋行淫佚，曾无愧颜。始罽宾沙门曰昙无谶，东入鄯善，自云能使鬼疗病，令妇人多子。与鄯善王妹曼头阤林淫通，发觉，亡奔凉州。蒙逊宠之，号曰圣人。昙无谶以男女交接术教授妇女，蒙逊诸女、子妇，皆往受法。太武闻诸行人言昙无谶术，乃召之。蒙逊不遣，遂发露其事，拷讯杀之。至此，帝知之，于是赐昭仪沮渠氏死，诛其宗族。唯万年及祖以前先降，得免。
又西域沙门昙无谶有方术，在凉州，诏追之，顺受蒙逊金，听杀之。浩并知之，密言于帝克凉州后，闻受蒙逊金而听其杀昙无谶，益嫌之。犹以宠旧，未加其罪，尚诏顺差次群臣，赐以爵位。顺颇受纳，品第不平。凉州人徐桀发其事，浩又毁之。帝大怒，刑顺于城西。
同轨。体貌魁岸，腰带十围。学综诸经，多所治诵，兼读释氏，又好医术永熙二年，出帝幸平等寺，僧徒讲说，敕同轨论难，音韵间朗，往复可观，出帝善之兴和中，兼通直散骑常侍，使萧衍。衍深耽释学，遂集名僧于其爱敬、同泰二寺，讲涅槃大品经，引同轨预席，衍兼遣其臣并共观听。同轨论难久之，道俗咸以为善。
李同轨，赵郡高邑人，阳夏太守义深之弟。体貌魁岸，腰带十围，学综诸经，多所治诵，兼读释氏，又好医术。年二十二，举秀才，射策，除奉朝请，领国子助教。转著作郎，典仪注，修国史，迁国子博士，加征虏将军。永熙二年，出帝幸平等寺，僧徒讲法，敕同轨论难，音韵闲朗，往复可观，出帝善之。三年春，释菜，诏延公卿学官于显阳殿，敕祭酒刘廞讲孝经，黄门李郁讲礼记，中书舍人卢景宣解大戴礼。夏小正篇。时广招儒学，引令预听。同轨经义素优，辩析兼美，而不得执经，深为慨恨。天平中，转中书侍郎。兴和中，兼通直散骑常侍，使萧衍，衍深耽释学，遂集名僧于其爱敬、同泰二寺，讲涅槃大品经，引同轨预席。衍兼遣其朝臣并共观听。同轨论难久之，道俗咸以为善。卢景裕卒，齐献武王引同轨在馆教诸公子，甚加礼之。每旦入授，日暮始归。缁素请业者，同轨夜为说解，四时恒尔，不以为倦。武定四年夏卒，年四十七。时人伤惜之，齐献武王亦殊嗟悼，赠禭甚厚。赠骠骑大将军、瀛州刺史，谥曰康。
王慧龙，自云太原晋阳人，司马德宗尚书仆射愉之孙，散骑侍郎缉之子也初，刘裕微时，愉不为礼，及得志，愉合家见诛。慧龙年十四，为沙门僧彬所匿。百余日，将慧龙过江，为津人所疑，曰：行意匆匆傍徨，得非王氏诸子乎？僧彬曰：贫道从师有年，止西岸，今暂欲定省，还期无远，此随吾受业者，何至如君言。既济，遂西上江陵，依叔祖忱故吏荆州前治中习辟疆又与僧彬北诣襄阳。司马德宗雍州刺史鲁宗之资给慧龙，送渡江，遂自虎牢奔于姚兴及鲁宗之子轨奔姚兴，后归国，云慧龙是王愉家竖，僧彬所通生也真君元年，拜使持节、宁南将军、虎牢镇都副将。未至镇而卒。时制，南人入国者皆葬桑干。晔等申遗意，诏许之。赠安南将军、荆州刺史，谥穆侯。吏人将士共于墓所起佛寺，图慧龙及僧彬像赞之。吕玄伯感全宥之恩，留守墓侧，终身不去。
杜按：北史本传大同，故不录。
宣，字叔今，通辩博物，早有声誉。少孤，事母兄以孝友称高祖曾集沙门讲佛经，因命宣论难，甚有理诣，高祖称善。
杜按：北史本传不记其与佛教有关事。
又雅信佛道，时设斋讲，好生恶杀。性又简至，不妄交游。
杜按：北史本传同，故不录。
高允以闾文章富逸，举以自代，遂为显祖所知，数见引接，参论政治。命造鹿苑颂、北伐碑，显祖善之。
杜按：北史本传不记命造鹿苑颂等事。
赞既弃州为沙门，潜诣长白山，未几，趣白鹿山。至阳平，遇病而卒，时年三十一。
杜按：北史本传大同，故不录。又梁书、南史本传萧赞作萧综，综本南朝贵族，投北后改名。
晏，字幼平。美风仪，博涉经史，善谈释老，雅好文咏。
杜按：北史本传同，故不录。
崇信佛法，礼拜读诵，老而逾甚，终日怡怡，未曾恚忿。曾于门下省昼坐读经，有鸽飞集膝前，遂入于怀，缘臂上肩，久之乃去。道俗赞咏诗颂者数十人。每为沙门朝贵请讲维摩、十地经，听者常数百人，即为二经义疏三十余卷。识者知其疏略，以贵重为后坐疑于讲次。凡所为诗赋铭赞咏颂表启数百篇，五十余卷，别有集。
杜按：北史本传同，故不录。
敬友，本州治中敬友精心佛道，昼夜诵经。免丧之后，遂菜食终世。恭宽接下，修身厉节。自景明已降，频岁不登，饥寒请丐者，皆取足而去。又置逆旅于肃然山南大路之北，设食供行者。延昌三年二月卒，年五十九。
杜按：北史本传大同，故不录。
长文，字景翰永安中，以老拜征虏将军、平州刺史。还家专读佛经，不关世事。年七十九，天平初卒。
杜按：北史本传大同，故不录。
阳尼，字景文，北平无终人。少好学，博通群籍，与上谷侯天护、顿丘李彪同志齐名。幽州刺史胡泥以尼学艺文雅，乃表荐之。征拜秘书著作郎，奏佛道宜在史录。
杜按：北史本传无奏佛道宜在史录语。
康生久为将，及临州尹，多所杀戮。而乃信向佛道，数舍其居宅以立寺塔。凡历四州，皆有建置。死时年五十四康生于南山立佛图三层，先死忽梦崩坏。沙门有为解云：檀越当不吉利，无人供养佛图，故崩耳。康生称然。竟及祸。灵太后反政，赠都督冀瀛沧三州军事、骠骑大将军、司空公、冀州刺史，又追封寿张县开国侯，食邑一千户。
康生久为将，及临州，多所杀戮。而乃信向佛道，每舍居宅立寺塔，凡历四州，皆有建置。死时年五十四。康生于南山立佛图三层，先死，忽梦崩坏。沙门有为解云：檀越当不吉利，无人供养佛图，故崩耳。康生称然，竟及于祸。
国珍年虽笃老，而雅敬佛法，时事斋洁，自强礼拜。至于出入侍从，犹能跨马据鞍。神龟元年四月七日，步从所建佛法像，发第至阊阖门四五里。八日，又立观像，晚乃肯坐。劳热增甚，因遂寝疾。灵太后亲侍药膳。十二日薨，年八十。给东园温明秘器、五时朝服各一具、衣一袭，赠布五千匹、钱一百万、蜡千斤。大鸿胪持节监护丧事。太后还宫，成服于九龙殿，遂居九龙寝室。肃宗服小功服，举哀于太极东堂。又诏自始薨至七七，皆为设千僧斋，令七人出家；百日设万人斋。二七人出家。先是巫觋言将有凶，劝令为厌胜之法。国珍拒而不从，云吉凶有定分，唯修德以禳之。临死与太后诀云：母子善治天下，以万人之心勿视大臣面也。殷勤至于再三。
国珍年虽笃老，而雅敬佛法，时事洁斋，自礼拜。至于出入侍从，犹能跨马据鞍。神龟元年四月七日，步从所建佛像，发第至阊阖门四五里。八日，又立观像，晚乃肯坐。劳热增甚，因遂寝疾。灵太后亲侍药膳，十二日薨，年八十。给东园温明秘器，五时朝服各一具，衣一袭，赠布五千匹，钱一百万，蜡千斤。大鸿胪持节监护丧事。太后还宫，成服于九龙殿，遂居九龙寝室，明帝服小功服，举哀于太极东堂。又诏自始薨至七七，皆为设千僧斋，斋令七人出家；百日设万人斋，二七人出家。先是巫觋言将有凶，劝令为厌胜法，国珍拒而不从，云吉凶有定分，唯修德以禳之。临死，与太后诀云：母子善临天下。殷勤至于再三。
卢景裕，字仲儒，小字白头，范阳涿人也情均郊野，谦恭守道，贞素自得。由是世号居士先是景裕注周易、尚书、孝经、论语、礼记、老子，其毛诗、春秋左氏未讫。齐文襄王入相，于第开讲，招延时俊，令景裕解所注易。景裕理义精微，吐发闲雅。时有问难，或相诋诃，大声厉色，言至不逊，而景裕神彩俨然，风调如一，从容往复，无际可寻。由是士君子嗟美之。
初，元颢入洛，以为中书郎。普泰初，复除国子博士。进退其间，未曾有得失之色。性清静，淡于荣利，弊衣粗食，恬然自安，终日端严，如对宾客。兴和中，补齐王开府属，卒于晋阳，齐献武王悼惜之。
景裕虽不聚徒教授，所注易大行于世。又好释氏，通其大义。天竺胡沙门道悕每论诸经论，辄托景裕为之序。景裕之败也，系晋阳狱，至心诵经，枷锁自脱。是时又有人负罪当死，梦沙门教讲经，觉时如所梦，默诵千遍，临刑刀折，主者以闻，赦之。此经遂行于世，号曰高王观世音。
景裕虽不聚徒教授，所注易大行于世。又好释氏，通其大义。天竺胡沙门道悕，每译诸经论，辄托景裕为之序。景裕之败也，系晋阳狱，至心诵经，枷锁自脱。是时，又有人负罪当死，梦沙门教讲经，觉时如所梦，谓诵千遍，临刑刀折。主者以闻，赦之。此经遂行，号曰高王观世音。
冯亮，字灵通，南阳人，萧衍平北将军蔡道恭之甥也。少博览诸书，又笃好佛理。随道恭至义阳，会中山王英平义阳而获焉。英素闻其名，以礼待接。亮性清净，至洛，隐居崧高，感英之德，以时展勤。及英亡，亮奔赴，尽其哀恸。
世宗尝召以为羽林监，领中书舍人，将令侍讲十地诸经，固辞不拜。又欲使衣帻入见，亮苦求以幅巾就朝，遂不强逼。还山数年，与僧徒礼诵为业，蔬食饮水，有终焉之志。会逆人王敞事发，连山中沙门法，而亮被执赴尚书省，十余日，诏特免雪。亮不敢还山，遂寓居景明寺。敕给衣食及其从者数人。后思其旧居，复还山室。亮既雅爱山水，又兼巧思，结架岩林，甚得栖游之适，颇以此闻。世宗给其工力，令与沙门统僧暹、河南尹甄琛等，同视崧高形胜之处，遂造闲居佛寺。林泉既奇，营制又美，曲尽山居之妙。亮时出京师。延昌二年冬，因遇笃疾，世宗敕以马舆送令还山，居崧高道场寺。数日而卒。诏赠帛二百匹，以供凶事。遗诫兄子综，敛以衣㡊，左手持板，右手执孝经一卷，置尸盘石上，去人数里外。积十余日，乃焚于山。以灰烬处，起佛塔经藏。
初，亮以盛冬丧，时连日骤雪，穷山荒涧，鸟兽饥窘，僵尸山野，无所防护。时寿春道人惠需，每旦往看其尸，拂去尘霰。禽虫之迹，交横左右，而初无侵毁，衣服如本，惟风吹㡊巾。又以亮识旧南方法师信大栗十枚，言期之将来十地果报，开亮手以置把中。经宿，乃为虫乌盗食，皮壳在地，而亦不伤肌体。焚燎之日，有素雾蓊郁，回绕其傍，自地属天，弥朝不绝。山中道俗营助者百余人，莫不异焉。
冯亮字灵通，南阳人，梁平北将军蔡道恭之甥也。少博览诸书，又笃好佛理。随道恭至义阳，会中山王英平义阳，获焉。英素闻其名，以礼待接。亮性清静，后隐居嵩山，感英之德，以时展觐。英亡，亮奔赴，尽其哀恸。宣武当尝召以为羽林监，领中书舍人，将令侍讲十地诸经，固辞不许。又欲使衣帻入见，苦求以幅巾就朝，遂不强逼。还山数年，与僧徒礼诵为业，蔬食饮水，有终焉之志。会逆人王敞事发，连山中沙门法。而亮被执赴尚书省，十余日，诏特免雪。亮不敢还山，遂寓居景明寺，敕给衣食及其从者数人。后思其旧居，复还山室。
亮既雅爱山水，又兼工思，结架岩林，甚得栖游之适。颇以此闻，宣武给其工力，令与沙门统僧暹、河南尹甄琛等同视嵩山形胜之处，遂造闲居佛寺，林泉既奇，营制又美，曲尽山居之妙。亮时出京师，延昌二年冬，因遇笃疾，宣武敕马舆送令还山，居嵩高道场寺，数日卒。诏赠帛二百匹，以供凶事。
遗诫兄子综，殓以衣幍，左手持板，右手执孝经一卷，置尸盘石上，去人数里外，积十余日，乃焚于山，灰烬处，起佛塔经藏。初、亮以盛冬丧，连日骤雪，穷山荒涧，鸟兽饥窘，僵尸山野，无所防护。时有寿春道人惠需，每旦往看其尸，拂去尘霰，禽虫之迹，交横左右，而初无侵毁。衣服如本，唯风吹巾稍侧。又以亮识旧南方法师信大栗十枚，言期之将来十地果报，开亮手，以置把中。经宿，乃虫鸟盗食，皮壳在地，而亦不伤肌体。焚燎之日，有素雾蓊郁，回绕其傍，自地属天，弥朝不绝。山中道俗营助者百余人，莫不异焉。
殷绍，长乐人也。少聪敏，好阴阳术数，游学诸方，达九章、七曜。世祖时为算生博士，给事东宫西曹，以艺术为恭宗所知。太安四年夏，上四序堪舆，表曰：臣以姚氏之世，行学伊川，时遇游遁大儒成公兴，从求九章要术。兴字广明，自云胶东人也。山居隐迹，希在人间。兴时将臣南到阳翟九崖岩沙门释昙影间。兴即北还，臣独留住，依止影所，求请九章。影复将臣向长广东山见道人法穆。法穆时共影为臣开述九章数家杂要，披释章次意况大旨。又演隐审五藏六府心髓血脉，商功算端部，变化玄象，土圭、周髀。练精锐思，蕴习四年，从穆所闻，粗皆仿佛。穆等仁矜，特垂忧悯，复以先师和公所注黄帝四序经文三十六卷，合有三百二十四章，专说天地阴阳之本以此等文传授于臣。山神禁严，不得继出，寻究经年，粗举纲要。山居险难，无以自供，不堪窘迫，心生懈怠。以甲寅之年，日维鹑火，月吕林钟，景气郁盛，感物怀归，奉辞影等。自尔至今，四十五载。历观时俗堪舆八会，迳世已久，传写谬误，吉凶禁忌，不能备悉。或考良日而值恶会，举吉用凶，多逢殃咎仰奉明旨，谨审先所见四序经文，抄撮要略请付中秘通儒达士，定其得失。事若可施，乞即班用。其四序堪舆遂大行于世。
殷绍，长乐人也。达九章、七曜。太武时，为算生博士，给事东宫西曹。太安四年，上四序堪舆，表言：以姚氏之时，行学伊川，遇游遁大儒成公兴，从求九章要术。兴字广明，自云胶东人也，山居隐迹，希在人间。兴将臣到阳翟九崖沙门释昙影间，兴即北还。臣独留住，依止影所，求请九章。影复将臣向长广东山，就道人法穆。法穆时共影为臣开述九章数家杂要。复以先师和公所注黄帝四序经文三十六卷，合有三百二十四章，专说天地阴阳之本。其第一，孟序，九卷八十一章，说阴阳配合之原；第二，仲序，九卷八十一章，解四时气王，休杀吉凶；第三，叔序，九卷八十一章，明日月辰宿，交会相生为表里；第四，季序，九卷八十一章，具释六甲，刑祸福德。以此经文，传授于臣。山神禁严，不得赉出。寻究经年，粗举纲要。山居险难，无以自供，不堪窘迫，心生懈怠。以甲寅之年，日维鹑火，感物怀归。自尔至今，四十五载。臣前在东宫，以状奏闻，奉被景穆皇帝圣诏，敕臣撰录，集其要最。仰奉明旨，谨审先所见四序经文，抄撮要略，当世所须吉凶举动，集成一卷。上至天子，下及庶人，贵贱等级，尊卑差别，吉凶所用，罔不毕备。未及内呈，先帝晏驾。依先撰录，谨以上闻。其四序堪舆遂大行于世。
李修，字思祖，本阳平馆陶人。父亮，少学医术，未能精究。世祖时，奔刘义隆于彭城，又就沙门僧坦研习众方，略尽其术，针灸授药，莫不有效。徐兖之间，多所救恤，四方疾苦，不远千里，竟往从之。
杜按：北史本传文字稍异，意同，故不录。
又告牧犍父子多畜毒药，前后隐窃杀人乃有百数；姊妹皆为左道，朋行淫佚，曾无愧颜。始罽宾沙门曰昙无谶，东入鄯善，自云能使鬼治病，令妇人多子，与鄯善王妹曼头陀林私通。发觉，亡奔凉州。蒙逊宠之，号曰圣人。昙无谶以男女交接之术教授妇人，蒙逊诸女、子妇皆往受法。世祖闻诸行人，言昙无谶之术，乃召昙无谶，蒙逊不遣，遂发露其事，拷讯杀之。至此，帝知之，于是赐昭仪沮渠氏死，诛其宗族，唯万年及祖以前先降得免。
杜按：北史本传大同，故不录。
初，熙平中，肃宗遣王伏子统宋云、沙门法力等使西域，访求佛经。时有沙门慧生者亦与俱行，正光中还。慧生所经诸国，不能知其本末及山川里数，盖举其略云。
杜按：北史本传同，故不录。
文宣皇后李氏，讳祖娥，赵郡李希宗女也犊车载送妙胜尼寺。后性爱佛法，因此为尼。齐亡入关，隋时得还赵郡。
杜按：北史本传同，故不录。
武成皇后胡氏，安定胡延之女。其母范阳卢道约女，初怀孕，有胡僧诣门曰：此宅瓠芦中有月，既而生后。天保初，选为长广王妃。产后主日，鸮鸣于产帐上自武成崩后，数出诣佛寺，又与沙门昙献通。布金钱于献席下，又挂宝装胡床于献屋壁，武成平生之所御也。乃置百僧于内殿，托以听讲，日夜与昙献寝处。以献为昭玄统。僧徒遥指太后以弄昙献，乃至谓之为太上者。帝闻太后不谨而未之信，后朝太后，见二少尼，悦而召之，乃男子也。于是昙献事亦发，皆伏法，并杀元、山、王三郡君，皆太后之所匿也。
杜按：北史本传大同，故不录。
武成皇后胡氏，安定胡延之女。其母范阳卢道约女，初怀孕，有胡僧诣门曰：此宅瓠芦中有月。既而生后初，武成时，后与诸阉人亵狎。武成宠幸和士开，每与后握槊，因此与后奸通。自武成崩后，数出诣佛寺，又与沙门昙献通。布金钱于献席下，又挂宝装胡床于献屋壁，武成平生之所御也。乃置百僧于内殿，托以听讲，日夜与昙献寝处。以献为昭玄统。僧徒遥指太后以弄昙献，乃至谓之为太上者。帝闻太后不谨，而未之信。后朝太后，见二少尼，悦而召之，乃男子也。于是昙献事亦发，皆伏法。并杀元山王三郡君，皆太后之所匿也。
上洛王思宗，神武从子也。子元海，累迁散骑常侍，愿处山林，修行释典，文宣许之。乃入林虑山，经二年，绝弃人事，志不能固，启求归元海好乱乐祸，然诈仁慈，不饮酒啖肉。文宣天保末年敬信内法，乃至宗庙不血食，皆元海所谋。及为右仆射，又说后主禁屠宰，断酤酒。然本心非靖，故终致覆败。
杜按：北史本传同，故不录。
世清，武平末，侍中、开府仪同三司，任遇与孝卿相亚。情性甚整，周慎谨密，在孝卿之右。能通四夷语，为当时第一。后主命世清作突厥语翻涅槃经，以遗突厥可汗，敕中书侍郎李德林为其序。世清，隋开皇中，卒于开府、亲卫骠骑将军。
杜按：北史未记此事。
愔从兄幼卿为岐州刺史，以直言忤旨见诛。愔闻之悲惧，因哀感发疾，后取急就雁门温汤疗疾。郭秀素害其能，因致书恐之曰：高王欲送卿于帝所。仍劝其逃亡。愔遂弃衣冠于水滨若自沉者，变易名姓，自称刘士安，入嵩山，与沙门昙谟征等屏居削迹。又潜之光州，因东入田横岛，以讲诵为业，海隅之士，为之刘先生。太守王元景阴佑之神武知愔存，遣愔从兄宝猗赉书慰喻见之悦迁给事黄门侍郎，妻以庶女。又兼散骑常侍，为聘梁使主，至碻磝戍，州内有愔家旧佛寺，入精庐礼拜，见太傅容像，悲感恸哭，呕血数升，遂发病不成行，舆疾还邺。
杜按：北史本传同，故不录。
会并州定国寺新成，神武谓陈元康、温子升曰：昔作芒山寺碑文，时称妙绝，今定国寺碑当使谁作词也？元康因荐珽才学，并解鲜卑语。乃给笔札就禁所具草。二日内成，其文甚丽。神武以其工而且速，特恕不问，然犹免官，散参相府。文襄嗣事，以为功曹参军。
杜按：北史本传同，故不录。
天统中，敕令朝臣推举可为南阳王绰师者，吏部尚书尉瑾表荐之，征为国子博士，授南阳王经绰欲以管记马子结为咨议参军，乃表请转灵晖为王师，以子结为咨议绰除大将军，灵晖以王师领大将军司马。绰诛，停废。从绰死后，每至七日及百日终，灵晖恒为绰请僧设斋，转经行道。齐亡后数年卒。
皇甫遐字永贤，河东汾阴人也，累世寒微，而乡里称其和睦。遐性纯至，少丧父，事母以孝闻。保定末，又遭母丧，乃庐于墓侧，负土为坟。后于墓南人作一禅窟，阴雨则穿窟，晴霁则营墓，晓夕勤力，未尝暂停。积以岁年，坟高数丈，周回五十余步。禅窟重台两匝，总成十有二室，中间行道，可容百人，遐食粥枕块，栉风沐雨，形容枯悴，家人不识。当其营墓之初，乃有鸱鸟各一，徘徊悲鸣，不离墓侧，若助遐者，经月余日乃去。远近闻其至孝，竞以米面遗之。遐皆受而不食，悉以营佛斋焉。郡县表上其状，有诏旌异之。
杜按：北史本传文字稍异，意同，故不录。
元性谦谨，有孝行。微涉经史，然精修释典村陌有狗子为人所弃者，元见，即收而养之。其叔父怒曰：何用此为？将欲更弃之。元对曰：有生之类，莫不重其性命。若天生天杀，自然之理。今为人所弃而死，非其道也。若见而不收养，无仁心也。是以收而养之。叔父感其言，遂许焉。未几，乃有狗母衔一死兔，置元前而去。
及元年十六，其祖丧明三年，元恒忧泣，昼夜读佛经，礼拜以祈福佑。后读药师经，见盲者得视之言，遂请七僧，然七灯，七日七夜，转药师经行道。每言：天人师乎！元为孙不孝，使祖丧明。今以灯光普施法界，愿祖目见明，元求代闇。如此经七日。其夜，梦见一老公，以金鎞治其祖目。谓元曰：勿忧悲也，三日之后，汝祖目必差。元于梦中喜跃，遂即惊觉，乃遍告家人。居三日，祖果目明。
杜按：北史同，故不录。
及元年十六，其祖丧明三年。元恒忧泣，昼夜读佛经，礼拜以祈福佑。后读药师经，见盲者得视之言。遂请七僧，然七灯，七日七夜转药师经行道。每言：天人师乎！元为孙不孝，使祖丧明。今以灯光普施法界，愿祖目见明，元求代闇。如此经七日，其夜梦见一老翁，以金鎞疗其祖目，于梦中喜跃，遂即惊觉。乃遍告家人。三日，祖目果明。
察少有大志，不拘小节。虽多猜忌，而知人善任使，抚将士有恩，能得其死力。性不饮酒，安于俭素，事其母以孝闻。又不好声色，尤恶见妇人，虽相去数步，遥闻其臭。经御妇人之衣，不复更着。又恶见人发，白事者必方便以避之。其在东扬州颇放诞，省览簿领，好为戏论之言，以此获讥于世。笃好文义，所著文集十五卷，内典华严、般若、法华、金光明义疏四十六卷，并行于世。
梁帝萧察字理孙，兰陵人，武帝之孙，昭明太子统之第三子也。幼好学，善属文，尤长佛义，特为梁武嘉赏察笃好文义，所著文集十五卷，内典华严、般若、法华、金光明义疏三十六卷，并行于世。
岿孝悌慈仁，有君人之量。四时祭享，未尝不悲慕流涕。性尤俭约，御下有方，境内称治。所著文集及孝经、周易义记及大小乘幽微，并行于世。
杜按：北史本传大同，故不录。
甄玄成字敬平。中山人。博达经史，善属文。少为简文所知。以录事参军随察镇襄阳以江陵甲兵殷盛，遂怀贰心。密书梁元帝，申其诚款。遂有得其书者，进之于察。察深信佛法，常愿不杀诵法华经人。玄成素诵法华经，遂以此获免。察后见之，常曰：甄公好得法华经力。历位中书侍郎、御史中丞、祠部尚书、吏部尚书有文集二十卷。
杜按：北史本传文稍异，意同，故不录。
炀帝即位，尤被猜忌。纶忧惧不知所为，呼术者王琛而问之。琛答曰：王相禄不凡。乃因曰：滕即腾也，此字足为善应。有沙门惠恩、崛多等，颇解占候，纶每与交通，常令此三人为度星法。有人告纶怨望咒谊，帝命黄门侍郎王弘穷治之。
秦孝王俊字阿祗，高祖第三子也。开皇元年立为秦王俊仁恕慈爱，崇敬佛道，请为沙门，上不许。
卢太翼字协昭，河间人也，本姓章仇氏及长，闲居味道，不求荣利。博综群书，爰及佛道，皆得精微。
又有人客游，通主家之妾，及其还去，妾盗珍物，于夜亡，寻于草中为人所杀。主家知客与妾通，因告客杀之。县司鞫问，具得奸状，因断客死。狱成，上于鼎，鼎览之曰：此客实奸，而杀非也。乃某寺僧詃妾盗物，令奴杀之，赃在某处。即放此客，遣掩僧，并获赃物。自是部内肃然不言，咸称其有神，道无拾遗。寻追入京，以年老多病，累加优赐。顷之，卒，年七十九。
齐有沙门惠琳，被掠入突厥中，因谓佗钵曰：齐国富强者，为有佛法耳。遂说以因缘果报之事。佗钵闻而信之，建一伽蓝，遣使聘于齐氏，求净名、涅槃、华严等经，并十诵律。佗钵亦躬自斋戒，绕塔行道，恨不生内地。
齐有沙门惠琳，掠入突厥中，因谓他钵曰：齐国富强，皆为有佛法。遂说以因缘果报之理。他钵闻而信之，建一伽蓝，遣使聘齐，求净名、涅槃、华严等经，并十诵律。他钵亦躬自斋戒，绕塔行道，恨不生内地。建德二年，他钵遣使献马。及齐灭，齐定州刺史、范阳王高绍义自马邑奔之。他钵立绍义为齐帝，召集所部，云为之复仇。
德戡幼孤，以屠豕自给。有桑门释粲，通戡德母和氏，遂抚教之，因解书计。
改授江州，又迁南兖州刺史，并带都督。寻即本号加开府仪同三司。性简素，寡嗜欲，爱好文义，文辞虽不多，足为宗室之表。历任无浮淫之过；唯晚节奉沙门颇致费损。少善骑乘，及长，不复跨马，招聚才学士，远近必至所著世说十卷，撰集林二百卷，并行于世。文帝每与义庆书，常加意斟酌。
杜按：宋书本传文字稍异，意同，故不录。
广陵旧有高楼，湛之更加修整，南望钟山。城北有陂泽，水物丰盛，湛之更起风亭、月观，吹台、琴室，果竹繁茂，花药成行，招集文士，尽游玩之适，一时之盛也。时有沙门释惠休，善属文，辞采绮艳，湛之与之甚厚。世祖命使还俗。本姓汤，位至扬州从事史。
杜按：南史本传文字稍异，意同，故不录。
慈字伯宝。年八岁，外祖宋太宰江夏王义恭迎之内斋，施宝物恣所取，慈取素琴石砚及孝子图而已，义恭善之十岁时，与蔡兴宗子约入寺礼佛，正遇沙门忏，约戏慈曰：众僧今日可谓虔虔。慈应声曰：卿如此，何以兴蔡氏之宗。历位吴郡太守，大司马长史，侍中，领步兵校尉，司徒左长史。
杜按：南齐书本传不记其与沙门事。
固清虚寡欲，居丧以孝闻。又信佛法。及丁生母忧，遂终身蔬食，夜则坐禅，昼诵佛经。尝聘于西魏，因宴飨之际，请停杀一羊。羊于固前跪拜。又宴昆明池，魏人以南人嗜鱼，大设罟纲，固以佛法咒之，遂一鳞不获。
杜按：南史本传大同，故不录。
溉家门雍睦，兄弟特相友爱，初与弟洽常共居一斋，洽卒后，便舍为寺。因断腥膻，终身蔬食。别营小室，朝夕从僧徒礼诵。武帝每月三致净馔，恩礼甚笃。蒋山有延贤寺者，溉家世创立。故生平公俸，咸以供焉，略无所取。性又不好交游，唯与朱异、刘之遴、张绾同志友密。及卧疾家园，门可罗雀，三君每岁时常鸣驺枉道，以相存问，置酒叙生平，极欢而去。
杜按：南史本传前所大同，但又叙有：以太清二年卒，临终托张、刘勒子孙薄葬之礼。曰：气绝便敛，敛以法服，先有冢竁，敛竟便葬，不须择日。凶事必存约俭，孙侄不得违言。便屏家人请僧赞呗，及卒，颜色如恒，手屈二指，即佛道所云得果也。等语。
时沙门释慧琳，以才学为太祖所赏爱，每召见，常升独榻，延之甚疾焉。因醉白上曰：昔同子参乘，袁丝正色。此三台之坐，岂可使刑余居之。上变色。
时沙门释慧琳以才学为文帝太祖所赏，朝廷政事多与之谋，遂士庶归仰。上每引见，常升独榻，延之甚疾焉。因醉白上曰：昔同子参乘，袁丝正色。此三台之坐，岂可使刑余居之。上变色。
时有王斌者，不知何许人。著四声论行于时。斌初为道人，博涉经籍，雅有才辩，善属文，能唱导而不修容仪。尝弊衣于瓦官寺听云法师讲成实论，无复坐处，唯僧正慧超尚空席，斌直坐其侧。慧超不能平，乃骂曰：那得此道人，禄蔌似队父唐突人。因命驱之。斌笑曰：既有叙勋僧正，何为无队父道人。不为动。而抚机问难，辞理清举，四座皆属目。后还俗，以诗乐自乐，人莫能名之。
庆符罢任，僧绍随归，住江乘摄山。太祖渭庆府曰：卿史高尚其事，亦尧之外臣。朕虽不相接，有时通梦。遗僧绍竹根如意，笋箨冠。僧绍闻沙门释慧远风德，住候定林寺，太祖欲出寺见之。僧远问僧绍曰：天子若来，居士若为相对？僧绍曰：山薮之人，政当凿坏以遁，若辞不获命，便当依戴公故事耳。
庆符罢任，僧绍随归住江乘摄山。僧绍闻沙门释僧远夙德，往候定林寺。高帝欲出寺见之，僧远问僧绍曰：天子若来，居士若为相对？僧绍曰：山薮之人，政当凿坏以遁；若辞不获命，便当依戴公故事。既而遁还摄山、建栖霞寺而居之，高帝甚以为恨。昔戴颙高卧牖下，以山人之服加其身，僧绍故云渤海封延伯者，高行士也，闻之叹曰：明居士身弥后而名弥先，亦宋、齐之儒仲也。
普通五年，坐于宅内铸钱，为有司所奏，下廷尉，得免死，徙临海郡。行至上虞，有敕追还，且令受菩萨戒。昱既至，恂恂尽礼，改意蹈道，持戒又精洁，帝甚嘉之。
杜按：南史本传大同，故不录。
高祖每叹曰：子弟并如迦叶，吾复何忧。加叶，藻小名也。
杜按：南史本传文稍异，意同，故不录。
昭明太子统字德施，小字维摩，武帝长子也太子生而聪睿，三岁受孝经、论语，五岁遍读五经，悉通讽诵。性仁孝，自出宫，恒思恋不乐。帝知之，每五日一朝，多便留永福省，或五日三日乃还宫十四年正月朔旦，帝临轩，冠太子于太极殿。旧制太子着远游冠、金蝉翠緌缨，至是诏加金博山。太子美姿容，善举止，读书数行并下，过目皆忆。每游宴祖道，赋诗至十数韵，或作剧韵，皆属思便成，无所点易。帝大弘佛教，亲自讲说。太子亦素信三宝，遍览众经。乃于宫内别立慧义殿，专为法集之所。招引名僧，自立二谛、法身义。普通元年四月，甘露降于慧义殿，咸以为至德所感。时俗稍奢，太子欲以己率物，服御朴素，身衣浣衣，膳不兼肉。
高祖大弘佛教，亲自讲说；太子亦崇信三宝，遍览众经。乃于宫内别立慧义殿，专为法集之所。招引名僧，谈论不绝。太子自立二谛、法身义，并有新意。普通元年四月，甘露降于慧义殿，咸以为至德所感焉。
王神念，太原祁人也。少好儒术，尤明内典。
杜按：南史本传同，故不录。
陈详字文几，少出家为桑门。善书记，谈论清雅。高祖讨侯景，召详，令反初服，配以兵马，从定京邑。
遂兴侯详字文几，少出家为沙门。善书记，谈论清雅。武帝讨侯景，召令还俗，配以兵马，从定建邺。
常于山斋设讲肆，集玄儒之士，冬夏资奉，为学者所称。而处己率易，不以名位骄物。时兴皇寺慧朗法师该通释典，玚每造讲筵，时有抗论，法侣莫不倾心。又巧思过人，为起部尚书，军国器械，多所创立。
杜按：南史本传文同，故不录。
縡笃信佛教，从兴皇寺慧朗法师受三论，尽通其学。寻以本官兼通直散骑侍郎使齐，还，累迁太子庶子、仆。
杜按：傅縡著明道论，南史尽删，然陈书本传存，详见本书议论篇。
雅好读书，手不释卷。五经之义，览之便讲。学不师受，探其精奥，史传百家，无不该涉。善谈庄、老，尤精释义。才藻富赡，好为文章，诗赋铭颂，任兴而作至年十五，便不复杀生，射猎之事悉止。性俭素，常服瀚濯之衣，鞍勒铁木而已。
杜按：北史本传同，故不录。
义徽。太和中，以儒学博通，有才华，补清河王怿府记室性好老、庄，甚嗤释教。灵太后临朝，属有沙门惠怜以咒水饮人，云能愈疾，百姓奔凑，日以千数。义徽白怿，称其妖妄。因令义徽草奏以谏，太后纳其言。元叉恶怿，徙义徽都水使者。俄而怿被害，因弃官隐于大房山。
杜按：此事魏书不载。
武邑郡奸人石华告沙门道可与贺谋反，有司以闻。高宗问群臣曰：贺诚心事国，朕为卿等保之，无此明矣。乃精加讯检，华果引诬。
杜按：北史本传文简，意同，故不录。
灵太后曾幸芒山，集僧尼斋会，公卿尽在坐，会事将终，太后引见深，欣然劳问之。深谢曰：太后顾谓左右曰：羊深真忠臣也。举坐倾心。
杜按：北史本传文稍异，意同，故不录。
兴宗弟显宗，字茂亲。性刚直，能面折廷诤，亦有才学。沙门法抚，三齐称聪悟，尝与显宗校试，抄百余人名，各读一遍，随即覆呼，法抚犹有一二舛谬，显宗了无误错。法抚叹曰：贫道生平以来，唯服郎耳。
杜按：北史本传仅异一性字。意同，故不录。
聪敏过人，笃志坟典，昼则佣书，以自资给，夜则读诵，终夕不寝，至有易衣并日之弊，而澹然自守，不汲汲于荣利，不戚戚于贫贱，乃著穷通论以自慰焉。芳常为诸僧佣写经论，笔迹称善，卷直一缣，岁中能入百余匹，如此数十年，赖以颇振。由是与德学大僧，多有还往。
时有南方沙门慧度以事被责，未几暴亡，芳因缘关知，文明太后召入禁中，鞭之一百。时中官李丰主其始末，知芳笃学有志行，言之于太后，太后微愧于心芳才思深敏，特精经义，博闻强记，兼览苍、雅，尤长音训，辩析无疑。于是礼遇日隆，尝继丰渥。
杜按：北史本传文稍异、意同，故不录。
季彦弟晏，字幼平，美风仪，博涉经史，善谈释老，雅好文咏。
杜按：北史本传同，故不录。
悆好兵书、阴阳、释氏之学。太师、彭城王勰召为馆客。
杜按：北史本传同，故不录。
以父舅氏沮渠蒙逊曾据凉土，国书漏阙，谦之乃修凉书十卷，行于世。凉国盛事佛道，为论贬之，因称佛是九流之一家。当世名士，竞以佛理来难，谦之还以佛义对之，竟不能屈。
杜按：北史本传文稍异，意同，故不录。
东益氐、蜀寻反，攻逼唐永，永弃城而走，乃丧一藩矣。初永之走，子建客有沙门昙璨及钜鹿人耿显皆没落氐手，及知子建之客，垂泣追衣物还之，送出白马。遗爱所被如此。
杜按：北史本传文字大同，故不录。
绰又著佛性论、七经论，并行于世。
绰又著佛性论、七经论，并行于世威见护专权，恐祸及己，逃入山。为叔父所逼，卒不获免。然每居山寺，以讽读为娱。
俊仁恕慈爱，崇敬佛道，请为沙门，上不许。
杜按：北史本传同，故不录。
洛阳虽经破乱，而旧三字石经宛然犹在，至熙与常伯夫相继为州，废毁分用，大至颓落。熙为政不能仁厚，而信佛法，自出家财，在诸州镇建佛图精舍，合七十二处，写一十六部一切经。延致名德沙门，日与讲论，精勤不倦，所费亦不赀。而在诸州营塔寺多在高山秀阜，伤杀人牛。有沙门劝止之，熙曰：成就后，人唯见佛图，焉知杀人牛也。其北邙寺碑文，中书侍郎贾元寿之词。高祖频登北邙寺，亲读碑文，称为佳作。熙为州，因事取人子女为奴婢，有容色者幸之为妾，有子女数十人，号为贪纵。
杜按：北史本传文字稍异，意同，故不录。
魏初已来，儒生寒宦，惠蔚最为显达。先单名蔚，正始中，侍讲禁内，夜论佛经，有惬帝皆，诏使加惠，号惠蔚法师焉。神龟元年卒于官，时年六十七。
杜按：北史本传大同，故不录。
性又嗜酒，言杂诽谐，由是弥为太子所亲狎。以其好内典，令撰法华玄宗，为二十卷，奏之，太子阅而大悦，赏赐优洽，侪辈莫与为比。
杜按：北史本传大同，故不录。
琼性清慎，不发私书。道人道研为济州沙门统，资产巨富，在郡多有出息，常得郡县为征。及欲求谒，度知其意，每见则谈问玄理，应对肃敬，研虽为债数来，无由启口，其弟子问其故，研曰：每见府君，迳将我入青云间，何由得论地上事。迁左丞，行徐州事。徐州城中五级寺忽被盗铜像一百躯，有司征检，四邻防宿及纵迹所疑，逮系数十人，琼一时放遣。寺僧怨诉不为推贼，琼遣僧，谢曰：但且还寺，得像自送。尔后十日，抄贼姓名及赃处所，迳收掩，悉获实验，贼徒疑引，道俗叹伏。
琼性清慎，不发私书。道人道研为济州沙门统，资产臣富，在郡多出息，常得郡县为征。及欲求谒，度知其意，每见则谈问玄理。研虽为债数来，无由启口。其弟子问其故，研曰：每见府君，迳将我入青云间，何由得论地上事。师徒还归，遂焚债券。
杜按：余大同北齐书，故不赘录。
沙门灵远者，不知何许人，有道术。尝言尔朱荣成败，预知其时。又言代魏者齐，葛荣闻之，故自号齐。及齐神武至信都，灵远与勃海李嵩来谒。神武待灵远以殊礼，问其天文人事。对曰：齐当兴，东海出天子。今王据勃海，是齐地。又太白与月并，宜速用兵，迟则不吉。灵远后罢道，姓荆字次德。求之，不知所在。
杜按：魏书。刘灵助传不载沙门远事。
檀特师者，名惠丰，身为比丘，不知何处人。饮酒啖肉，语默无常，逆论来事，后皆如言。居于凉州，宇文仲和为刺史，请之至州内，历观厩库。乃云：何意畜他官马官物！仲和怒，不听住凉州。未几，仲和拒不受代，朝廷令独孤信擒之，仲和身死，资财没官。周文遣书召之，檀特发至岐州，会齐神武来寇玉壁，檀特曰：狗岂能至龙门也？神武果不至龙门而还。侯景未叛东魏之前，忽捉一杖，杖头刻为猕猴，令其面常向西，日夜弄之。又索一角弓，牵挽之。俄而景启降，寻复背叛，人皆以为验。
至大统十七春初，忽着一布帽，周文左右惊问之。檀特曰：汝亦着，王亦着也。至三月而魏文帝崩。复取一白绢帽着之，左右复问之。檀特云：汝亦着，王亦着也。未几，丞相夫人薨。后又著白绢帽，左右复问之。云：汝不着，王亦着也。寻而丞相第二儿武邑公薨。其事多如此也。俄而疾死。
陆法和，不知何许人也。隐于江陵百里洲，衣食居处，一与苦行沙门同。耆老自幼见之，容色常不定，人莫能测也。或谓出自嵩高，遍游遐迩。既入荆州汶阳郡高安县之紫石山，无故舍所居山，俄有蛮贼文道期之乱，时人以为预见萌兆。
及侯景始告降于梁，法和谓南郡朱元英曰：贫道共檀越击侯景去。元英曰：侯景为国立效，师云击之何也？法和曰：正自如此。及景渡江，法和时在青溪山，元英往问曰：侯景今围城，其事云何？法和曰：凡人取果，宜待熟时，不撩自落。檀越但待侯景熟，何劳问也。固问之，曰：亦克亦不克。
景遣将任约击梁湘东王于江陵，法和乃诣湘东乞征约，召诸蛮弟子八百人在江津，二日便发。湘东遣胡僧佑领千余人与同行。法和登舰大笑曰：无量兵马。江陵多神祠，人俗恒所祈祷，自法和军出，无复一验，人以为神皆从行故也。至赤沙湖，与约相对，法和乘轻船，不介胄，沿流而下，去约军一里乃还。谓将士曰：聊观彼龙睡不动，吾军之龙甚自踊跃，即攻之。若得待明日，当不损客主一人而破贼，然有恶处。遂纵火舫于前，而逆风不便，法和执白羽扇麾风，风势即返。约众皆见梁兵步于水上，于是大溃，皆投水而死。约逃窜不知所之，法和曰：明日午时当得。及期而未得，人问之，法和曰：吾前于此洲水干时建一刹，语檀越等，此虽为刹，实是贼标。今何不向标下求贼也。如其言，果于水中见约抱刹，仰头裁出鼻，遂禽之。约言求就师目前死。法和曰：檀越有相，必不兵死。且于王有缘，决无他虑。王于后当得檀越力耳。湘东果释用为郡守。及魏围江陵，约以兵赴救，力战焉。
法和既平约，往进见王僧辩于巴陵，谓曰：贫道已却侯景一臂，其更何能为？檀越宜即逐取。乃请还。谓湘东王曰：侯景自然平矣，无足可虑。蜀贼将至，法和请守巫峡待之。乃总诸军而往，亲运石以填江，三日，水遂不流，横之以铁锁。武陵王纪果遣蜀兵来渡，峡口势蹙，进退不可。王琳与法和经略，一战而殄之。
军次白帝，谓人曰：诸葛孔明可谓为名将，吾自见之。此城旁有其埋弩箭镞一斛许。因插表令掘之，如其言。又尝至襄阳城北大树下，画地方二尺，令弟子掘之。得一龟，长尺半，以杖叩之曰：汝欲出不能得，已数百岁，不逢我者，岂天日乎？为授三归，龟乃入草。初八叠山多恶疾人，法和为采药疗之，不过三服皆差，即求为弟子。山中毒虫猛兽，法和授其禁戒，不复噬螫。所泊江湖，必于峰侧结表，云此处放生，渔者皆无所得，才或少获，辄有大风雷，船人惧而放之，风雨乃定。晚虽将兵，犹禁诸军渔捕，有窃违者，中夜猛兽必来欲噬之，或亡其船缆。有小弟子戏截蛇头，来诣法和。法和曰：汝何意杀蛇！因指以示之，弟子乃见蛇头齰裤裆而不落。法和使忏悔，为蛇作功德。又有人以牛试刀，一下而头断，来诣法和。法和曰：有一断头牛，就卿征命殊急，若不为作功德，一月内报至。其人弗信，少日果死。法和又为人置宅图墓以避祸求福。尝谓人曰：勿击马于碓。其人行过乡曲，门侧有碓，因系马于其柱。入门中，忆法和戒，走出将解之，马已毙矣。
梁元帝以法和为都督、郢州刺史，封江乘县公。法和不称臣，其启文朱印名上，自称司徒。梁元谓其仆射王褒曰：我未尝有意用陆为三公，而自称何也？褒曰：彼既以道术自命，容是先知。梁元帝以法和功业稍重，遂就加司徒，都督、刺史如故。部曲数千人，通呼为弟子。唯以道术为化，不以法狱加人。又列肆之内，不立市丞牧佐之法，无人领受。但以空槛籥在道间，上开一孔受钱，贾客店人随货多少，计其估限，自委槛中。行掌之司，夕方开取，条其孔目，输之于库。又法和平常言若不出口，时有所论，则雄辩无敌，然犹带蛮音。善为攻战具。在江夏，大聚兵舰，欲袭襄阳而入武关，梁元帝使止之。法和曰：法和是求佛之人，尚不希释梵天王坐处，岂规王位？但于空王佛所与主上有香火因缘，见主人应有报至，故救援耳。今既被疑，是业定不可改也。于是设供食，具大䭔薄饼。及魏举兵，法和自郢入汉口，将赴江陵，梁元帝使人逆之曰：此自能破贼，但镇郢州，不须动也。法和乃还州，垩其城门，着粗白布衫、布裤、邪巾，大绳束腰，坐苇席，终日乃脱之。及闻梁元败灭，复取前凶服着之，哭泣受吊。梁人入魏，果见䭔饼焉。法和始于百里洲造寿王寺，既架佛殿，更截梁柱，曰：后四十许年，佛法当遭雷雹，此寺幽僻，可以免难。及魏平荆州，宫室焚烬，总管欲发取寿王佛殿，嫌其材短，乃停。后周氏灭佛法，此寺隔在陈境，故不及难。
天保六年春，清河王岳进军临江，法和举州入齐。文宣以法和为大都督、十州诸军事、太尉公、西南道大行台。大都督、五州诸军事、荆州刺史、安湘郡公宋莅为郢州刺史，官爵如故。莅弟簉为散骑常侍、仪同三司、湘州刺史、义兴县公。梁将侯王真来逼江夏，齐军弃城而退，法和与宋莅兄弟入朝。文宣闻其奇术，虚心想见，备三公卤簿，于城南十二里供帐以待之。法和遥见邺城，下马禹步。辛术谓曰：公既万里归诚，主上虚心相待，何为作此术？法和手持香炉，步从路车，至于馆。明日引见，给通幰油络纲车，仗身百人。诣阙通名，不称官爵，不称臣，但云荆山居士。文宣宴法和及其徒属于昭阳殿，赐法和钱百万、物万段、甲第一区，田一百顷、奴婢二百人，生资什物称是，宋莅千段；其余仪同、刺史以下各有差。法和所得奴婢，尽免之，曰：各随缘去。钱帛散施，一日便尽。以官所赐宅营佛寺，自居一房，与凡人无异。三年间再为太尉，世犹谓之居士。无疾而告弟子死期，至时，烧香礼佛，坐绳床而终。浴讫将殓，尸小，缩止三尺许。文宣令开棺而视之，空棺而已。
法和书其所居壁而涂之，及剥落，有文曰：十年天子为尚可，百日天子急如火，周年天子递代坐。又曰：一母生三天，两天共五年。说者以为娄太后生三天子，自孝昭即位，至武成传位后主，共五年焉。
法和在荆郢，有少姬，年可二十余，自称越姥，身披法服，不嫁，恒随法和东西，或与其私通十有余年。今者赐弃，别更他淫。有司考验并实。越姥因尔改适，生子数人。
杜按：北史本传文字稍异，意同，故不录。
天后时，瞿昙罗造光宅历。中宗时，南宫说造景龙历。皆旧法之所弃者，复取用之。徒云革易，宁造深微，寻亦不行。开元中，僧一行精诸家历法，言麟德历行用既久，晷纬渐差。宰相张说言之，玄宗召见，令造新历。遂与星官梁令瓒先造黄道游仪图，考校七曜行度，准周易大衍之数，别成一法，行用垂五十年。
玄宗开元九年，太史频奏日蚀不效，诏沙门一行改造新历。一行奏云，今欲创历立元，须知黄道进退，请太史令测候星度。有司云：承前唯依赤道推步，官无黄道游仪，无由测候。时率府兵曹梁令瓒待制于丽正书院，因造游仪木样，甚为精密。一行乃上言曰：黄道游仪，古有其术而无其器。以黄道随天运动，难用常仪格之，故昔人潜思皆不能得。今梁令瓒创造此图，日道月交，莫不自然契合，既于推步尤要，望就书院更以铜铁为之，庶得考验星度，无有差舛。从之，至十三年造成。又上疏曰：
按舜典云：在璇枢玉衡，以齐七政。说者以为取其转运者为枢，持正者为衡，皆以玉为之，用齐七政之变，知其盈缩进退，得失政之所在，即古太史浑天仪也。
自周室衰微，畴人丧职，其制度遗像，莫有传者。汉兴，丞相张苍首创律历之学。至武帝诏司马迁等更造汉历，乃定东西、立咎仪、下漏刻，以追二十八宿相距星度，与古不同。故唐都分天部，洛下闳运算转历，今赤道历星度，则其遗法也。
后汉永元中，左中郎将贾逵奏言：臣前上傅安等用黄道度日月，弦望多近。史官壹以赤道度之，不与天合，至差一日以上。愿请太史官日月宿簿及星度课，与待诏星官考校。奏可。问典星待诏姚崇等十二人，皆曰：星图有规法，日月实从黄道，官无其器，不知施行。甘露二年，大司农丞耿寿昌奏，以圆仪度日月行，考验天运。日月行赤道，至牵牛、东井，日行一度，月行十五度；至娄、角，日行一度，月行十三度，此前代所共知也。是岁永元四载也。明年，始诏太史造黄道铜仪。冬至，日在斗十九度四分度之一，与赤道定差二度。史官以校日月弦望，虽密近，而不为望日。仪，黄道与度运转，难候，是以少终其事。其后刘洪因黄道浑仪，以考月行出入迟速。而后代理历者不遵其法，更从赤道命文，以验贾逵所言，差谬益甚，此理历者之大惑也。
今灵台铁仪，后魏明元时都匠解兰所造，规制朴略，度刻不均，赤道不动，乃如胶柱，不置黄道，进退无准。此据赤道月行以验人历迟速，多者或至十七度，少者仅出十度，不足以上稽天象，敬授人时。近秘阁郎中李淳风著法象志，备载黄道浑仪法，以玉衡旋规，别带日道，傍列二百四十九交，以携月游，用法颇杂，其术竟寝。
臣伏承恩旨，更造游仪，使黄道运行，以追列舍之变，因二分之中以立黄道，交于轸、奎之间，二至陟降各二十四度。黄道之内，又施白道月环，用究阴阳朓朒之数，动合天运，简而易从，足以制器垂象，永传不朽。
于是玄宗亲为制铭，置之于灵台以考星度。其二十八宿及中外官与古经不同者，凡数十条。又诏一行与梁令瓒及诸术士更造浑天仪，铸铜为圆天之象，上具列宿赤道及周天度数。注水激轮，令其自转，一日一夜，天转一周。又别置二轮络在天外，缀以日月，令得运行。每天西转一匝，日东行一度，月行十三度十九分度之七，凡二十九转有余而日月会，三百六十五转而日行匝。仍置木柜以为地平，令仪半在地下，晦明朔望，迟速有准。又立二木人于地平之上，前置钟鼓以候辰刻，每一刻自然击鼓，每辰则自然撞钟。皆于柜中各施轮轴，钩键交错，关锁相持。既与天道合同，当时共称其妙。铸成，命之曰水运浑天俯视图，置于武成殿前以示百僚。无几而铜铁渐涩，不能自转，遂收置于集贤院，不复行用。
今录游仪制度及所测星度异同，开元十二年分遣使诸州所测日晷长短，李淳风、僧一行所定十二次分野，武德已来交蚀及五星祥变，著于篇。
又凡日晷差，冬夏至不同，南北亦异，而先儒一以里数齐之，丧其事实。沙门一行因修大衍图，更为覆矩图，自丹穴以暨幽都之地，凡为图二十四，以考日蚀之分数，知夜漏之短长。
贞观中，李淳风撰法象志，始以唐之州县配焉。至开元初，沙门一行又增损其书，更为详密。既事包今古，与旧有异同，颇裨后学，故录其文著于篇。
僧一行，姓张氏，先名遂，魏州昌乐人，襄州都督、郯国公公谨之孙也。父擅，武功令。一行少聪敏，博览经史，尤精历象、阴阳、五行之学。时道士尹崇博学先达，素多坟籍。一行诣崇，借扬雄太玄经，将归读之。数日，复诣崇，还其书。崇曰：此书意指稍深，吾寻之积年，尚不能晓，吾子试更研求，何遽见还也？一行曰：究其义矣。因出所撰大衍图及义决一卷以示崇。崇大惊，因与一行谈其奥赜，甚嗟伏之，谓人曰：此后生颜子也。一行由是大知名。武三思慕其学行，就请与结交，一行逃匿以避之。寻出家为僧，隐于嵩山，师事沙门普寂。睿宗即位，敕东都留守韦安石以礼征，一行固辞以疾，不应命。后步往荆州当阳山，依沙门悟真以习梵律。
开元五年，玄宗令其族叔礼部郎中洽赉敕书就荆州强起之。一行至京，置于光太殿，数就之，访以安国抚人之道，言皆切直，无有所隐。开元十年，永穆公主出降，敕有司优厚发遣，依太平公主故事。一行以为高宗末年，唯有一女，所以特加其礼，又太平骄僭，竟以得罪，不应引以为例。上纳其言，遽追敕不行，但依常礼。其谏诤皆此类也。
一行尤明著述，撰大衍论三卷，摄调伏藏十卷，天一太一经及太一局遁甲经、释氏系录各一卷。时麟德历经推步渐疏，敕一行考前代诸家历法，改撰新历，又令率府长史梁令瓒等与工人创造黄道游仪，以考七曜行度，互相证明。于是一行推周易大衍之数，立衍以应之，改撰开元大衍历经。至十五年卒，年四十五，赐谥曰大慧禅师。
初，一行从祖东台舍人太素，撰后魏书一百卷，其天文志未成，一行续而成之。上为一行制碑文，亲书于石，出内库钱五十万，为起塔于铜人之原。明年，幸温汤，过其塔前，又驻骑徘徊，令品官就塔以告其出豫之意，更赐绢五十匹，以莳塔前松柏焉。
初，一行求访师资，以穷大衍，至天台山国清寺，见一院，古松十数，门有流水，一行立于门屏间，闻院僧于庭布算声，而谓其徒曰：今日当有弟子自远求吾算法，已合到门，岂无人导达也？即除一算。又谓曰：门前水当却西流，弟子亦至。一行承其言而趋入，稽首请法，尽受其术焉，而门前水果却西流。道士邢和璞尝谓尹愔曰：一行其圣人乎？汉之洛下闳造历，云：后八百岁当差一日，必有圣人正之今年期毕矣，而一行造大衍正其差谬，则洛下闳之言信矣，非圣人而何？
时又有黄州僧泓者，善葬法。每行视山原，即为之图，张说深信重之。
杜按：新唐书未立僧一行传。但在历志等篇多次记一行事迹，与旧唐书所记大同，故不赘录。
开元九年，麟德历署日蚀比不效，诏僧一行作新历，推大衍数立术以应之，较经史所书气朔、日名、宿度可考者皆合。十五年，草成而一行卒，诏特进张说与历官陈玄景等次为历术七篇、略例一篇、历议十篇，玄宗顾访者则称制旨自太初到麟德，历有二十三家，与天虽近而未密也。至一行，密矣，其倚数立法固无以易也。后世虽有改作者，皆依仿而已，故详录之及一行考月行出入黄道，为图三十六，究九道之增损，而盖天之状见矣及一行作大衍历，诏太史测天下之晷，求其土中，以为定数而一行以为，天下山河之象存乎两戒。
唐沙门一行铸浑天仪，时称精妙，未几铜铁渐涩，不能自转，置不复用。金质不精，水性不行，况移之冱寒之地乎？
元佑时，尚书右丞苏颂与昭文馆校理沈括奉敕详定浑仪法要，遂奏举吏部勾当官韩公廉通九章勾股法，常以推考天度与张衡、王蕃、僧一行、梁令瓒、张思训法式，大纲可以寻究。
先是，有怀藏戎沙门高昙晟者，因县令设斋，士女大集，昙晟与其僧徒五十人拥斋众而反，杀县令及镇将，自称大乘皇帝，立尼静宣为耶输皇后，建元为法轮。至夜，遣人招诱开道，结为兄弟，改封齐王。开道以众五千人归之，居数月，袭杀昙晟，悉并其众。
杜按：新唐书本传数月作三月；五千人作众，余大同，故不录。
三年，有沙门法雅，初以恩幸出入两宫，至是禁绝之，法雅怨望，出妖言，伏法。兵部尚书杜如晦鞫其狱，法雅乃称寂知其言，寂对曰：法雅惟云时候方行疾疫，初不闻妖言。法雅证之，坐是免官，削食邑之半，放归本邑。寂请住京师，太宗数之曰：计公勋庸，不至于此，徒以恩泽，特居第一。武德之时，政刑纰缪，官方驰紊，职公之由。但以旧情，不能极法，归扫坟墓，何得复辞？寂遂归蒲州。
未几，有狂人自称信行，寓居汾阴，方多妖妄，常谓寂家僮曰：裴公有天分。于时信行已死，寂监奴恭命以其言白寂，寂惶惧不敢闻奏，阴呼恭命杀所言者。恭命纵令亡匿，寂不知之。寂遣恭命收纳封邑，得钱百余万，因用而尽。寂怒，将遣人捕之，恭命惧而上变。太宗大怒，谓侍臣曰：寂有死罪者四：位为三公而与妖人法雅亲密，罪一也；事发之后乃负气愤怒，称国家有天下，是我所谋，罪二也；妖人言其有天分，匿而不奏，罪三也；阴行杀戮以灭口，罪四也。我杀之非无辞矣。议者多言流配，朕其从众乎。于是徙交州，竟流静州。俄逢山羌为乱，或言反獠劫寂为主，太宗闻之曰：我国家于寂有性命之恩，必不然矣。未几，果称寂率家僮破贼。
杜按：新唐书本传文简许多，意同，故不录。
浮屠法雅坐訞言，辞连寂，坐免官，削封邑半，归故郡。寂请留京师，帝让曰：公勋不称位，徒以恩泽居第一。武德之政，间或弛紊，职公为之。今归扫坟墓，尚何辞？寂遂归。
萧瑀字时文。高祖梁武帝。曾祖昭明太子。祖察，后梁宣帝。父岿，明帝。瑀年九岁，封新安郡王，幼以孝行闻。姊为隋晋王妃，从入长安。聚学属文，端正鲠亮。好释氏，常修梵行，每与沙门难及苦空，必诣微旨。常观刘孝标辩命论，恶其伤先王之教，迷性命之理，乃作非辩命论以释之。大旨以为：人禀天地以生，孰云非命，然吉凶祸福，亦因人而有，若一之于命，其蔽已甚。时晋府学士柳顾言、诸葛颖见而称之曰：自孝标后数十年间，言性命之理者，莫能诋诘。今萧君此论，足疗刘子膏肓。太宗以瑀好佛道，尝赉绣佛像一躯，并绣瑀形状于佛像侧，以为供养之容。又赐王褒所书大品般若经一部，并赐袈裟，以充讲诵之服焉会瑀请出家，太宗谓曰：甚知公素爱桑门，今者不能违意。瑀旋踵奏曰：臣顷思量，不能出家。太宗以对群臣吐言而取舍相违，心不能平。瑀寻称足疾，时诣朝堂，又不入见，太宗谓侍臣曰：瑀岂不得其所乎，而自慊如此？遂手诏曰：
朕闻物之顺也，虽异质而成功；事之违也，亦同形而罕用。是以舟浮楫举，可济千里之川；辕引轮停，不越一毫之地。故知动静相循易为务，曲直相反难为功，况乎上下之宜、君臣之际者矣。朕以无明于元首，期托德于股肱，思欲去伪归真，除浇反朴。至于佛教，非意所遵，虽有国之常经，固弊俗之虚术。何则？求其道者，未验福于将来；修其教者，翻受辜于既往。至若梁武穷心于释氏，简文锐意于法门，倾帑藏以给僧祇，殚人力以供塔庙。及乎三淮沸浪，五岭腾烟，假余息于熊蹯，引残魂于雀鷇。子孙覆亡而不暇，社稷俄顷而为墟，报施之征，何其缪也。
而太子太保、宋国公瑀践覆车之余轨，袭亡国之遗风。弃公就私，未明隐显之际；身俗口道，莫辩邪正之心。修累弃之殃源，祈一躬之福本，上以违忤君主，下则扇习浮华。往前朕谓张亮云：卿既事佛，何不出家？瑀乃端然自应，请先入道，朕即许之，寻复不用。一回一惑，在于瞬息之间；自可自否，变于帷扆之所。乖栋梁之大体，岂具瞻之量乎？朕犹隐忍至今，瑀尚全无悛改。宜即去兹朝阙，出牧小藩，可商州刺史，仍除其封。
上官仪，本陕州陕人也。父弘，隋江都宫副监，因家于江都。大业末，弘为将军陈棱所杀，仪时幼，藏匿获免。因私度为沙门，游情释典，尤精三论，兼涉猎经史，善属文。
上官仪字游韶，陕州人。父弘，为隋江都宫副监，大业末，为陈棱所杀。时仪幼，左右匿免，昌为沙门服。浸工文词，涉贯坟典。
又有胡僧卢伽阿逸多受诏合长年药，高宗将饵之。处俊谏曰：修短有命，未闻万乘之主，轻服蕃夷之药。昔贞观末年，先帝令婆罗门僧那罗迩娑寐依其本国旧方合长生药。胡人有异术，征求灵草秘石，历年而成。先帝服之，竟无异效，大渐之际，名医莫知所为。时议者归罪于胡人，将申显戮，又恐取笑夷狄，法遂不行。龟镜若是，惟陛下深察。高宗纳之，但加卢伽为怀化大将军，不服其药。
杜按：新唐书本传文稍简，意同，故不录。
入拜东台侍郎。时浮屠卢伽逸多治丹，曰可以续年。高宗欲遂饵之，处俊谏曰：修短固有命，异方之剂，安得轻服哉？昔先帝诏浮屠那罗迩娑寐案其方书为秘剂，取灵葩怪石，历岁乃能就。先帝饵之，俄而大渐，上医不知所为。群臣请显戮其人，议者以为取笑夷狄，故法不得行。前鉴不远，惟陛下深察。帝纳其言，弟拜卢伽逸多为怀化大将军，进处俊同东西台三品。
时新都丞朱待辟坐赃至死，逮捕系狱。待辟素善沙门理中，阴结诸不逞，因待辟以杀璹为名，拟据巴蜀为乱，人密表告之者，制令璹按其狱。璹深持之，事涉疑似引而诛死者，仅以千数。
杜按：新唐书本传文稍异，意同，故不录。
新都丞朱待辟坐赃应死，待辟所厚浮屠理中谋杀璹，据剑南。有密告后者，诏璹穷按。
时则天又于明堂后造天堂，以安佛像，高百余尺。始起建构，为大风振倒。俄又重营，其功未毕。证圣元年正月丙申夜，佛堂灾，延烧香堂，至曙，二堂并尽。寻时又无云而雷，起自西北。则天欲责躬避正殿。宰相姚璹曰：此实人火，非是天灾。至如成周宣榭，卜代逾长；汉武建章，盛德弥永。今明堂是布政之所，非宗祀也。则天乃御端门观酺宴，下诏令文武九品已上各上封事，极言无有所隐。左拾遗刘承庆上疏曰：
臣闻自古帝王，皆有美恶，休祥所以昭其德，灾变所以知其咎，天道之常理，王者之常事。
臣愚以为火发既先从麻主，后及总章，意将所营佛舍，恐劳而无益。但崇其教，即是津梁，何假绀宫，方存汲引？既僻在明堂之后，又前逼牲牢之筵，兼以厥构崇大，功多难毕。立像弘法，本拟利益黎元；伤财役人，却且烦劳家国。承前大风摧木，天诫已显；今者毒焰冥炽，人孽复彰。圣人动作，必假天人之助，一兴功役，二者俱违，厥应昭然，殆将缘此。
臣以为明堂是正阳之位，至尊所居，展礼班常，崇化立政，玉帛朝会，神灵依凭。营之可曰大功，损之实非轻事，既失严禋之所，复伤孝理之情。陛下昨降明制，犹申寅畏之旨，群僚理合兢畏震悚，勉力司存，岂合承恩耽乐，安然酺宴？又下人感荷圣德，睹变憎惶，神体克宁，岂非深悦。但以火气初止，尚多惊惧，余忧未息，遽以观事遏之。臣恐忧喜相争，伤于情理。故傅曰：可忧而为乐，取忧之道。又古者有火，祭四墉。四墉，积阴之气，祈之以禳火灾。火，阳之气，欢乐阳事，火气方胜，不可复兴阳事。
臣闻灾变之兴，至圣不免，聿修其德，来患可禳。陛下垂制博访，许陈至理。而左史张鼎以为今既火流王屋，弥显大周之祥，通事舍人逢敏奏称，当弥勒初成佛道时，有天魔烧宫，七宝台须臾散坏。斯实谄妄之邪言，实非君臣之正论。晻昧王化，无益万机。夫天道虽高，其察弥近；神心虽寂，其听弥聪。交际皇王，事均影响。今大风烈火，谴告相仍，实天人丁宁，匡谕圣主，使鸿基益固，天禄永终之意也。伏愿陛下干干在虑，翼翼为怀，若涉巨川，如承大祭，审其致灾之理，详其降眚之由，无瞢天人之心，而兴不急之役。则兆人蒙赖，福禄靡穷，幸甚，幸甚。
则天寻令依旧规制重造明堂，凡高二百九十四尺，东西南北广三百尺。上施宝凤，俄以火珠代之。明堂之下，圆绕施铁渠，以为辟雍之象。天册万岁二年三月，重造明堂成，号为通天宫。四月朔日，又行亲享之礼，大赦，改元为万岁通天。翼日，则天御通天宫之端扆殿，命有司读时令，布政于群后。
僧崇一疗宪稍瘳，上大悦，特赐绯袍鱼袋，以赏异崇一。
后有疾，护医将膳，骑相望也。僧崇一者疗之，少损，帝喜甚，赐绯袍、银鱼。
中宗暴崩，韦庶人称制，日用恐祸及己。知玄宗将图义举，乃因沙门普润、道士王晔密诣藩邸，深自结纳，潜谋翼戴。玄宗尝谓曰：今谋此举，直为亲，不为身。日用曰：此乃孝感动天，事必克捷。望速发，出其不意，若少迟延，或恐生变。
帝崩，韦后专制，畏祸及，更因僧普润、道士王晔私谒临淄王以自托，且密赞大计。王曰：谋非计身，直纾亲难尔。日用曰：至孝动天，举无不克。然利先发，不则有后忧。及韦氏平，夜诏权雍州长史，以功授黄门侍郎，参知机务，封齐国公，赐实户二百。
挺之素归心释典，事僧惠义。及至东都，郁郁不得志，成疾。自为墓志曰：天宝元年，严挺之自绛郡太守抗疏陈乞，天恩允请，许养疾归闲，兼授太子詹事。前后历任二十五官，每承圣恩，尝忝奖擢，不尽驱策，驽蹇何阶，仰答鸿造？春秋七十，无所展用，为人士所悲。其年九月，寝疾，终于洛阳某里之私第。十一月，葬于大照和尚塔次西原，礼也。尽忠事君，叨载国史，勉拙从仕，或布人谣。陵谷可以自纪，文章焉用为饰，遗文薄葬，敛以时服。挺之与裴宽皆奉佛，开元末，惠义卒，挺之服缞麻送于龛所。宽为河南尹，僧普寂卒，宽与妻子皆服缞绖，设次哭临，妻子送丧至嵩山。故挺之志文云葬于大照塔侧，祈其灵佑也。挺之素重交结，有许与，凡旧交先殁者，厚抚其妻子，凡嫁孤女数十人，时人重之。
挺之重交游，许与生死不易，嫁故人孤女数十人，当时重之。然溺志于佛，与浮屠惠义善，义卒，衰服送其丧，己乃自葬于其塔左，君子以为偏。
时僧惠范持太平公主权势，逼夺百姓店肆，州县不能理。谦光将加弹奏，或请寝之，谦光曰：宪台理冤滞，何所回避，朝弹暮黜，亦可矣。遂与殿中慕容珣奏弹之，反为太平公主所构，出为岐州刺史。
景云中，为御史大夫。僧慧范怙太平公主势，夺民邸肆，官不能直，登将治之，或劝以自安，答曰：宪府直枉，朝奏暮黜可矣。遂奏，反为主所构，出岐州刺史。
鸿渐心无远图，志气怯懦，又酷好浮图道，不喜军戎。既至成都，惧旰雄武，不复问罪，乃以剑南节制表让于旰鸿渐晚年乐于退静，私第在长兴里，馆宇华靡，宾僚宴集。鸿渐悠然赋诗曰：常愿追禅理，安能挹化源。朝士多属和之。及休致后病，令僧剃顶发，及卒，遗命其子依胡法塔葬，不为封树，冀类缁流，物议哂之。
鸿渐性畏怯，无它远略，而晚节溺浮图道，畏杀戮鸿渐自蜀还，食千僧，以为有报，缙绅效之。病甚，令僧剔顶发，遗命依浮图葬，不为封树。
王缙字夏卿，河中人也。少好学，与兄维早以文翰著名缙弟兄奉佛，不茹荤血，缙晚年尤甚。与杜鸿渐舍财造寺无限极。妻李氏卒，舍道政里第为寺，为之追福，奏其额曰宝应，度僧三十人住持。每节度观察使入朝，必延到宝应寺，讽令施财，助己修缮。初，代宗喜祠祀，未甚重佛，而元载、杜鸿渐与缙喜饭僧徒。代宗尝问以福业报应事，载等因而启奏，代宗由是奉之过当，尝令僧百余人于宫中陈设佛像，经行念诵，谓之内道场。其饮膳之厚，穷极珍异，出入乘厩马，度支具禀给。每西蕃入寇，必令群僧讲诵仁王经，以攘虏寇。苟幸其退，则横加锡赐。胡僧不空，官至卿监，封国公，通籍禁中，势移公卿，争权擅威，日相凌夺。凡京畿之丰田美利，多归于寺观，吏不能制。僧之徒侣，虽有赃奸畜乱，败戮相继，而代宗信心不易，乃诏天下官吏不得棰曳僧尼。又见缙等施财立寺，穷极环丽，每对扬启沃，必以业果为证。以为国家庆祚灵长，皆福报所资，业力已定，虽小有患难，不足道也。故禄山、思明毒乱方炽，而皆有子祸；仆固怀恩将乱而死；西戎犯阙，未击而退。此皆非人事之明征也。帝信之愈甚。公卿大臣既挂以业报，则人事弃而不修，故大历刑政，日以陵迟，有由然也。
五台山有金阁寺，铸铜为瓦，涂金于上，照耀山谷，计钱巨亿万。缙为宰相，给中书符牒，令台山僧数十人分行郡县，聚徒讲说，以求货利。代宗七月望日于内道场造盂兰盆，饰以金翠，所费百万。又设高祖已下七圣神座，备幡节、龙伞、衣裳之制，各书尊号于幡上以识之，舁出内，陈于寺观。是日，排仪仗，百僚序立于光顺门以俟之，幡花鼓舞，迎呼道路。岁以为常，而识者嗤其不典，其伤教之源始于缙也。
李氏，初为左丞韦济妻，济卒，奔缙。缙嬖之，冒称为妻，实妾也。又纵弟妹女尼等广纳财贿，贪猥之迹如市贾焉。元载得罪，缙连坐贬括州刺史，移处州刺史。大历十四年，除太子宾客，留司东都。建中二年十二月卒，年八十二。
缙素奉佛，不茹荤食肉，晚节尤谨。妻死，以道政里第为佛祠，诸道节度、观察使来朝，必邀至其所，讽令出财佐营作。初，代宗喜祠祀，而未重浮屠法，每从容问所以然，缙与元载盛陈福业报应，帝意向之。繇是禁中祀佛，讽呗齐薰，号内道场，引内沙门日百余，馔供珍滋，出入乘厩马，度支具禀给。或夷狄入寇，必合众沙门诵护国仁王经为禳厌，幸其去，则横加锡与，不知纪极。胡人官至卿监、封国公者，著籍禁省，势倾公王，群居赖宠，更相凌夺，凡京畿上田美产，多归浮屠。虽藏奸宿乱踵相逮，而帝终不悟，诏天下官司不得捶辱僧尼。初，五台山祠铸铜为瓦，金涂之，费亿万计。缙给中书符，遣浮屠数十辈行州县，敛丐赀货。缙为上言：国家庆祚灵长，福报所凭，虽时多难，无足道者。禄山、思明毒乱方煽，而皆有子祸，仆固怀恩临乱而踣，西戎内寇，未及击辄去，非人事也。故帝信愈笃。七月望日，宫中造盂兰盆，缀饰镠琲，设高祖以下七圣位，幡节、衣冠皆具，各以帝号识其幡，自禁内分诣道佛祠，铙吹鼓舞，奔走相属。是日立仗，百官班光顺门奉迎导从，岁以为常。群臣承风，皆言生死报应，故人事置而不修，大历政刑，日以堙陵，由缙与元载、杜鸿渐倡之也。
性贪冒，纵亲戚尼女姏招财纳贿，猥屑相稽，若市贾然。及败，刘晏等鞫其罪，同载论死，晏曰：重刑再覆，有国常典，况大臣乎！法有首从，不容俱死。于是以闻，上悯其耄，不加刑，乃贬括州刺史。久之，迁太子宾客，分司东都。建中二年死，年八十二。
王维字摩诘，太原祁人禄山陷两都，玄宗出幸，维扈从不及，为贼所得。维服药取痢，伪称喑病。禄山素怜之，遣人迎置洛阳，拘于普施寺，迫以伪署维弟兄俱奉佛，居常蔬食，不茹荤血，晚年长斋，不衣文彩在京师日饭十数名僧，以玄谈为乐。斋中无所有，唯茶铛、药臼、经案、绳床而已。退朝之后，焚香独坐，以禅诵为事。妻亡不再娶，三十年孤居一室，屏绝尘累。乾元二年七月卒。临终之际，以缙在凤翔，忽索笔作别缙书，又与平生亲故作别书数幅，多敦厉朋友奉佛修心之旨，舍笔而绝。
王维字摩诘，九岁知属辞，与弟缙齐名，资孝友维工草隶，善画，名盛于开元、天宝间，豪英贵人虚左以迎，宁、薛诸王待若师友。画思入神，至山水平远，云势石色，绘工以为天机所到，学者不及也。客有以按乐图示者，无题识，维徐曰：此霓裳第三叠最初拍也。客未然，引工按曲，乃信。
兄弟皆笃志奉佛，食不荤，衣不文彩。别墅在辋川，地奇胜，有华子冈、欹湖、竹里馆、柳浪、茱萸沜、辛夷坞，与裴迪游其中，赋诗相酬为乐。丧妻不娶，孤居三十年。母亡，表辋川第为寺，终葬其西。
贼出长夏门，转掠郊墅，东济伊水，入嵩山。元膺诫境上兵重购以捕之。数月，有山棚鬻鹿于市，贼遇而夺之，山棚走而征其党，或引官军共围之谷中，尽获之。穷理得其魁首，乃中岳寺僧圆静，年八十余，尝为史思明将，伟悍过人。初执之，使巨力者奋锤，不能折胫。圆静骂曰：鼠子，折人脚犹不能，敢称健儿乎！乃自置其足教折之。临刑，乃曰：误我事，不得使洛城流血。死者凡数十人。留守御将二人、都亭驿卒五人、甘水驿卒三人，皆潜受其职署，而为之耳目，自始谋及将败，无知者。
初，师道多买田于伊阙、陆浑之间，凡十所处，欲以舍山棚而衣食之。有訾嘉珍、门察者，潜部分之，以属圆静，以师道钱千万伪理嵩山之佛光寺，期以嘉珍窃发时举火于山中，集二县山棚人作乱。
杜按：新唐书本传无贼出长夏门至无知者一段。余大同，故不录。
元膺诫境上兵，重购以捕之。数月，有山棚卖鹿于市，贼过，山棚乃召集其党，引官兵围于谷中，尽获之。穷理其魁，乃中岳寺僧圆净，年八十余，尝为史思明将，伟悍过人。初执之，使折其胫，锤之不折。圆净骂曰：脚犹不解折，乃称健儿乎！自置其足教折之。临刑叹曰：误我事，不得使洛城流血！死者凡数十人。留守防御将二人，都亭驿卒五人，甘水驿卒三人，皆潜受其职署而为之耳目，自始谋及将败无知者。初，师道多买田于伊阙、陆浑之间，凡十余处，故以舍山棚而衣食之。有訾嘉珍、门察者，潜部分之，以属圆净。以师道钱千万伪理佛寺，期以嘉珍窃发时举火于山中，集二县山棚人作乱。及穷按之，嘉珍、门察皆称害武元衡者。元膺以闻，送之上都，赏告变人杨进、李再兴锦彩三百匹、宅一区，授之郎将。元膺因请募山河子弟以卫宫城，从之。盗发之日，都城震恐，留守兵寡弱不可倚，而元膺坐皇城门，指使部分，气意自若，以故居人帖然。
杜按：新唐书本传未记中岳寺僧圆净事。
李广弘者，或云宗室亲王之胤。落发为僧，自云见五岳、四渎神，已当为人主。贞元三年，自邠州至京师，有市人董昌者，通导广弘，舍于资敬寺尼智因之室。智因本宫人。董昌以酒食结殿前射生将韩钦绪、李政谏、南珍霞，神策将魏修、李参，前越州参军刘昉、陆缓、陆绛、陆充、徐纲等，同谋为逆。广弘言岳渎神言，可以十月十日举事，必捷。自钦绪已下，皆有署置为宰相，以智因尼为后。谋于举事日夜令钦绪击鼓于凌霄门，焚飞龙厩舍草积；又令珍霞盗击街鼓，集城中人；又令政谏、修、参等领射生、神策兵内应；事克，纵剽五日，朝官悉杀之。事未发，魏修、李参上变，令内官王希迁等捕其党舆斩之，德宗因禁止诸色人不得辄入寺观。
广弘者，自言宋室子，始为浮屠，妄曰：我尝见岳、渎神，当作天子，可复冠。男子董昌舍广弘于资敬寺，召相工唐郛视之，教郛告人曰：广弘且大贵。乃诱钦绪、神策将魏循李参、越州军事刘昉等作乱。昉家数具酒大会广弘所，阴相署置。又妄曰：神戒我十月十日趣举。约钦绪夜击鼓，噪凌霄门，焚飞龙厩，循等以神策兵迎广弘，事捷，大剽三日。循、参上变，乃擒广弘及支党鞫仗内，付三司讯实，皆殊死。广弘临刑，色自如。由是禁人不得入观、祠。
时有玄法寺僧法凑为寺众所诉，万年县尉卢伯达断还俗，后又复为僧，伯达上表论之。诏中丞宇文邈、刑部侍郎张彧、大理卿郑云逵等三司与功德使判官诸葛述同按鞫。
浮屠法凑以罪为民诉阙下，诏御史中丞宇文邈、刑部侍郎张彧、大理卿郑云逵为三司，与功德判官诸葛述参按。
韦绶字子章，京兆人。少有至性，丧父，刺血写佛经。
韦绶字子章，京兆万年人。有至性，然不好经，丧父，挽臂血写浮屠书。
与孟简、刘伯刍、萧俯受诏同翻译大乘本生心地观经。又为东宫及诸王侍读，献龙楼箴以讽。
简明于内典，六年，诏与给事中刘伯刍、工部侍郎归登、右补阙萧俯等，同就醴泉佛寺翻译大乘本生心地观经，简最擅其理。
简尤工诗，闻江、淮间。尚书义，与之交者，虽殁，视恤其孤不少衰。晚路殊躁急，佞佛过甚，为时所诮。尝与刘伯刍、归登、萧俯译次梵言者。
仲郢以礼法自持，私居未尝不拱手，内斋未尝不束带。三为大镇，厩无名马，衣不薰香。退公布卷，不舍昼夜。九经、三史一钞，魏、晋已来南北史再钞，手钞分门三十卷，号柳氏自备。又精释典，瑜伽、智度大论皆再钞，自余佛书，多手记要义。小楷精谨，无一字肆笔。撰尚书二十四司箴，韩愈、柳宗元深赏之。有文集二十卷。
仲郢方严，尚气义，事亲甚谨每私居内斋，束带正色，服用简素。父子更九镇，五为京兆，再为河南，皆不奏瑞，不度浮屠。急于摘贪吏，济单弱。每旱潦，必贷匮蠲负，里无逋家。衣冠孤女不能自归者，斥禀为婚嫁。在朝，非庆吊不至宰相第。其迹略相同。
家有书万卷，所藏必三本：上者贮库，其副常所阅，下者幼学焉。仲郢尝手钞六经，司马迁、班固、范晔史皆一钞，魏、晋及南北朝史再，又类所钞它书凡三十篇，号柳氏自备，旁录仙佛书甚众，皆楷小精真，无行字。
公权初学王书，遍阅近代笔法，体势劲媚，自成一家。当时公卿大臣家碑板，不得公权手笔者，人以为不孝。外夷入贡，皆别署货贝，曰此购柳书。上都西明寺金刚经碑备有钟、王、欧、虞、褚、陆之体，尤为得意大中初，转少师一纸行书十一字，曰永禅师真草千字文得家法公权字诚悬，公绰弟也。年十二，工辞赋。元和初，擢进士第因入奏，穆宗曰：朕尝于佛庙见卿笔迹，思之久矣。即拜右拾遗、侍书学士，再迁司封员外郎。帝问公权用笔法，对曰：心正则笔正，笔正乃可法矣。时帝荒从，故公权及之。帝改容，悟其以笔谏也公权博贯经术，于诗、书、左氏春秋、国语、庄周书尤邃，每解一义，必数十百言宣宗召至御座前，书纸三番，作真、行、草三体，奇秘，赐以器币，且诏自书谢章，无限真、行。当时大臣家碑志，非其笔，人以子孙为不孝。外夷入贡者，皆别署货贝曰：此购柳书。尝书京兆西明寺金刚经，有钟、王、欧、虞、褚、陆诸家法，自为得意。
居易儒学之外，尤通释典，常以忘怀处顺为事，都不以迁谪介意。在湓城，立隐舍于庐山遗爱寺，尝与人书言之曰：予去年秋始游庐山，到东西二林间香炉峰下，见云木泉石，胜绝第一。爱不能舍，因立草堂。前有乔松十数株，修竹千余竿，青萝为墙援，白石为桥道，流水周于舍下，飞泉落于檐间，红榴白莲，罗生池砌。居易与凑、满、朗、晦四禅师，追永、远、宗、雷之迹，为人外之交。每相携游咏，跻危登险，极林泉之幽邃。至于翛然顺适之际，几欲忘其形骸。或经时不归，或逾月而返，郡守以朝贵遇之，不之责文宗即位，征拜秘书监，赐金紫。九月上诞节，召居易与僧惟澄、道士赵常盈对御讲论于麟德殿。居易论难锋起，辞辨泉注，上疑宿构，深嗟挹之四年冬，得风病，伏枕者累月，乃放诸妓女樊、蛮等，仍自为墓志，病中吟咏不辍。自言曰：予年六十有八，始患风痹之疾，体瘝首胘，左足不支。盖老病相乘，有时而至耳。予栖心释梵，浪迹老、庄，因疾观身，果有所得。何则？外形骸而内忘忧思，先禅观而后顺医治。旬月以还，阙疾少间，杜门高枕，澹然安闲。吟咏兴来，亦不能遏，遂为病中诗十五篇以自喻。
会昌中，请罢太子少傅，以刑部尚书致仕。与香山僧如满结香火社，每肩舆往来，白衣鸠杖，自称香山居士。大中元年卒，时年七十六，赠尚书右仆射。有文集七十五卷，经史事类三十卷，并行于世居易尝写其文集，送江州东西二林寺、洛城香山圣善等寺，如佛书杂传例流行之。无子，以其侄孙嗣。遗命不归下邽，可葬于香山如满师塔之侧，家人从命而葬焉。
与弟行简、从祖弟敏中友受。东都所居履道里，疏沼种树，构石楼香山，凿八节滩，自号醉吟先生，为之传。暮节惑浮屠道尤甚，至经月不食荤，称香山居士。尝与胡杲、吉旼、郑据、刘真、卢真、张浑、狄兼谟、卢贞燕集，皆高年不事者，人慕之，绘为九老图。后履道第卒为佛寺。东都、江州人为立祠焉。
自长安抵江西三四千里，凡乡校、佛寺、逆旅、行舟之中，往往有题仆诗者；士庶、僧徒、孀妇、处女之口，每有咏仆诗者。此诚雕篆之戏，不足为多，然今俗所重，正在此耳。
文昌于荆、蜀皆有先祖故第，至是赎为浮图祠。又以先人坟墓在荆州，别营居第以置祖祢影堂，岁时伏腊，良辰美景享荐之。彻祭，即以音声歌舞继之，如事生者，搢绅非焉。
杜按：新唐书本传不记赎为浮图祠事。
成式字柯古，以阴入官，为秘书省校书郎。研精苦学，秘阁书籍，披阅皆遍解印，寓居襄阳，以闲放自适。家多书史，用以自娱，尤深于佛书。所著酉阳杂俎传于时。
杜按：新唐书本传酉阳杂俎作酉阳书。
元和十二年，从裴度东征，为彰义军节度判官。淮西平，拜比部郎中。会韩愈论佛骨，时宰疑宿草疏，出为歙州刺史。
杜按：新唐书本传末记会韩愈论佛骨事。
是日，训中拳而仆，知事不济，乃单骑走入终南山，投寺僧宗密。训与宗密素善，欲剃其发匿之，从者止之，乃趋凤翔，欲依郑注。出山，为盩厔镇将宗楚所得，械送京师。至昆明池，训恐入军别受搒掠，乃谓兵士曰：所在有兵，得我者即富贵，不如持我首行，免被夺取。乃斩训，持首而行。训弟仲景、再从弟户部员外郎元皋，皆伏法。
仇士良以宗密容李训，遣人缚入左军，责以不告之罪。将杀之，宗密怡然曰：贫僧识训年深，亦知反叛。然本师教法，遇苦即救，不爱身命，死固甘心。中尉鱼弘志嘉之，奏释其罪。
训时时进贤才伟望，以悦士心，人皆惑之。尝建言天下浮屠避徭赋，耗国衣食，请行业不如令者还为民。既执政，自白罢，因以市恩训既败，被绿衣，诡言黜官，走终南山，依浮屠宗密。宗密欲匿之，其徒不可，乃奔凤翔，为盩厔将所执，械而东。训恐为宦人酷辱，祈监者曰：得我者有赏，不如持首去。乃斩之，传其首，余党悉擒训死，士良捕宗密将杀之，怡然曰：与训游久，浮屠法遇困则救，死固其分。乃释之。
休性宽惠，为官不尚曒察，而吏民畏服。善为文，长于书翰，自成笔法。家世奉佛，休尤深于释典。太原、凤翔近名山，多僧寺。视事之隙，游践山林，与义学僧讲求佛理。中年后，不食荤血，常斋戒，屏嗜欲。香炉贝典，不离斋中，咏歌赞呗，以为法乐。与尚书纥干臮皆以法号相字。时人重其高洁而鄙其太过，多以词语嘲之，休不以为忤。
能文章，书楷犹媚有体法。为人温藉，进止雍闲。宣宗尝曰：休真儒者。然嗜浮屠法，居常不御酒肉，讲求其说，演绎附着数万言，习歌呗以为乐。与纥干皋素善，至为桑门号以相字，当世嘲薄之，而所好不衰。
有胡僧惠范，家富于财宝，善事权贵，公主与之私，奏为圣善寺主，加三品，封公，殖货流于江剑。公主惧玄宗英武，乃连结将相，专谋异计。其时宰相七人，五出公主门，常元楷、李慈掌禁兵，常私谒公主。
先天二年七月，玄宗在武德殿，事渐危逼，乃勒兵诛其党窦怀贞、萧至忠、岑羲等。公主遽入山寺，数日方出，赐死于家。公主诸子及党与死者数十人。籍其家，财货山积，珍奇宝物，侔于御府，马牧羊牧田园质库，数年征敛不尽。惠范家产亦数十万贯。
长安浮屠慧范畜赀千万，谐结权近，本善张易之。及易之诛，或言其豫谋者，于是封上庸郡公，月给奉稍。主乳媪与通，奏擢三品御史大夫。御史魏传光劾其奸赃四十万，请论死。中宗欲赦之，进曰：刑赏，国大事，陛下赏已妄加矣，又欲废刑，天下其谓何？帝不得已，削银青阶。大夫薛谦光劾慧范不法，不可贷，主为申理，故谦光等反得罪。
又道路籍籍，皆云胡僧慧范托浮屠法，诡惑后妃，出入禁奥，渎挠朝政。陛下尝轻骑微服，数幸其居，上下污慢，君臣亏替。臣谓兴化致治以康父国家者，繇进善而弃恶。孔子曰：执左道以乱政者杀，假鬼神以危人者杀。今慧范乱政危人者也，不急诛，且有变。除恶务本，愿早裁之。
帝孱昏，狃左右，不能有所省纳。
俄墨敕以方士郑普思为秘书监，叶静能为国子祭酒。彦范执不可，帝曰：要已用之，不可止。彦范曰：陛下始复位，制诏：军国皆用贞观故事。贞观时，以魏征、虞世南、颜师古为监，以孔颖达为祭酒，如普思等方伎猥下，安足继踪前烈。臣恐物议谓陛下官不择才，以天秩加私爱。不从。
浮屠惠范倚太平公主协人子女，隐甫劾状，反为所挤，贬邛州司马。
会御史劾盗，得浮屠辩机金宝神枕，自言主所赐。初，浮屠庐主之封地，会主与遗爱猎，见而悦之，具帐其庐，与之乱，更以二女子从遗爱，私饷亿计。至是，浮屠殊死，杀奴婢十余，主益望，帝崩无哀容。
又浮屠智勖迎占祸福，惠弘能视鬼，道士李晃高医，皆私侍主。
薛怀义者，京兆户县人，本姓冯，名小宝。以鬻台货为业，伟形神，有膂力，为市于洛阳，得幸于千金公主侍儿。公主知之，入宫言曰：小宝有非常材用，可以近侍。因得召见，恩遇日深。则天欲隐其迹，便于出入禁中，乃度为僧。又以怀义非士族，乃改姓薛，令与太平公主婿薛绍合族，令绍以季父事之。自是与洛阳大德僧法明、处一、惠俨、棱行、感德、感知、静轨、宣政等在内道场念诵。怀义出入乘厩马，中官侍从，诸武朝贵，匍匐礼谒，人间呼为薛师。
垂拱初，说则天于故洛阳城西修故白马寺，怀义自护作，寺成，自为寺主。颇恃恩狂蹶，其下犯法，人不敢言。右台御史冯思勖屡以法劾之，怀义遇勖于途，令从者殴之，几死。又于建春门内敬爱寺别造殿宇，改名佛授记寺。垂拱四年，拆乾元殿，于其地造明堂，怀义充使督作。凡役数万人，曳一大木千人，置号头，头一阚，千人齐和。明堂大屋凡三层，计高三百尺。又于明堂北起天堂，广袤亚于明堂。怀义以功拜左威卫大将军，封梁国公。永昌中，突厥默啜犯边，以怀义为清平道大总管，率事击之，至单于台，刻石纪功而还。加辅大将军，进右卫大将军，改封鄂国公、柱国，赐帛二千段。
怀义与法明等造大云经，陈符命，言则天是弥勒下生，作阎浮提主，唐氏合微。故则天革命称周，怀义与法明等九人并封县公，赐物有差，皆赐紫袈娑、银龟袋。其伪大云经颁于天下，寺各藏一本，令升高座讲说。则天将革命，诛杀宗属诸王，唯千金公主以巧媚善进奉独存，抗疏请以则天为母，因得曲加恩宠，改邑号为延安大长公主，加实封，赐姓武氏。以子克父娶魏王武承嗣女，内门参问，不限早晚，见则尽欢。长寿二年，默啜复犯塞，又以怀义为代北道行军大总管，以李多祚、苏宏晖为将。未行，改朔方道行军大总管，以内史李昭德为行军长史，凤阁侍郎、平章事苏味道为行军司马，契苾明、曹仁师、沙吒忠义等十八将军以讨之。未行虏退，乃止。
怀义后厌入宫中，多居白马寺，刺血画大像，选有膂力白丁度为僧，数满千人。侍御史周矩疑其奸，奏请劾之，不许，固请之，则天曰：卿且退，朕即令去。矩至台，薛师亦至，乘马蹋阶而下，便坦腹于床。矩召台吏，将按之，遽乘马而去。矩具以闻，则天曰：此道人风病，不可苦问。所度僧任卿勘当。矩按之，穷其状以闻，诸僧悉配远州。迁矩天官员外郎，竟为薛师所构，下狱，免官。
后有御医沈南璆得幸，薛师恩渐衰，恨怒颇甚。证圣中，乃焚明堂、天堂，并为灰烬，则天愧而隐之，又令怀义充使督作。乃于明堂下置九州鼎，铸铜为十二属形象，置于本辰位，皆高一丈，怀义率人作号头安置之。其后益骄倨，则天恶之，令太平公主择膂力妇人数十，密防虑之。人有发其阴谋者，太平公主乳母张夫人令壮士缚而缢杀之，以辇车载尸送白马寺。其侍者僧徒，皆流窜远恶处。
杜按：新唐书不为薛怀义立传。
己巳，白马寺僧薛怀义为新平道行军大总管，以击突厥。
诏毁乾元殿为明堂，以浮屠薛怀义为使督作。怀义，鄠人，本冯氏，名小宝，伟岸淫毒，佯狂洛阳市，千金公主嬖之。主上言：小宝可入侍。后召与私，悦之。欲掩迹，得通籍出入，使祝发为浮屠，拜白马寺主。诏与太平公主婿薛绍通昭穆，绍父事之。给厩马，中官为驺侍，虽承嗣、三思皆尊事惟谨。至是护作，士数万，巨木率一章千人乃能引。又度明堂后为天堂，鸿丽严奥次之。堂成，拜左威卫大将军、梁国公薛怀义宠稍衰，而御医沈南璆进，怀义大望，因火明堂，太后羞之，掩不发。怀义愈很恣怏怏。乃密诏太平公主择健妇缚之殿中，命建昌王武攸宁、将作大匠宗晋卿率壮士击杀之，以畚车载尸还白马寺。怀义负幸匿，气盖一时，出百官上，其从多犯法。御史冯思勖劾其奸，怀义怒，遇诸道，命左右欧之，几死，弗敢言。默啜犯塞，拜新平、伐逆、朔方道大总管，提十八将军兵击胡，宰相李昭德、苏味道至为之长史、司马。后厌入禁中，阴募力少年千人为浮屠，有逆谋。侍御史周矩劾状请治验，太后曰：第出，朕将使诣狱。矩坐台，少选，怀义怒马造廷，直入坐大榻上，矩召吏受辞，怀义即乘马去。矩以闻，太后曰：是道人素狂，不足治，力少年听穷劾。矩悉投放丑裔。怀义构矩，俄免官自怀义死，张易之、昌宗得幸，乃置控鹤府，有监，有丞及主簿、录事等，监三品，以易之为之。
柳晟者，肃宗皇后之甥泾师之乱，从幸奉天，晟密启曰：愿受诏入京城，游说群贼，冀其携贰。德宗壮而许之。晟与贼帅多有旧，出入其门说诱之。事泄，为朱泚所擒，械之于狱。晟有力，乃于狱中穿垣破械而遁，落发为僧，间道归行在。迁将作少监。
杜按：新唐书本传落发为僧作断发为浮屠；间道归行在作间归奉天。余大同，故不录。
源时年八岁，为贼所俘，转徙流离，凡七八年。及史朝义走河北，洛阳故吏有义源者，赎之于民家。代宗闻之，授河南府参军，转司农寺主簿。以父李憕死祸难，无心禄仕，誓不婚妻，不食酒肉。洛阳之北惠林寺，憕之旧墅也，源乃依寺僧，寓居一室，依僧斋戒，人未尝见其所习。先穴地为墓，预为终制，时时偃仰于穴中。
长庆三年，御史中丞李德裕表荐之曰：处士李源，即故礼部尚书、东都留守、赠司徒、忠烈公李憕之少子。天与忠孝，嗣兹贞烈。以父死国难，哀缠终身，自司农寺主簿，绝心禄仕，垂五十年。暨于衰暮，多依惠林佛寺，本憕之墅也。寺之正殿，即憕之寝室，源过殿必趋，未尝登践。随僧一食，已五十年。其端心执孝，无有不至。抱此贞节，弃于清朝，臣窃为陛下惜之。诏曰：
穆宗寻令中使赉手诏、绯袍、牙笏、绢二百匹，往洛阳惠林寺宣赐。源受诏，对中使苦陈疾甚年高，不能趋拜，附表谢恩，其官告服色绢，皆辞不受。竟卒于寺。
杜按：新唐书作李源依祠居，合户日一食，祠殿，其先寝也，每过心趋，未始登阶，自营墓为终制，时时偃卧埏中。余意大同，故不赘录。
绍宗少勤学，遍览经史，尤工草隶。家贫，常佣力写佛经以自给，每月自支钱足即止，虽高价盈倍，亦即拒之。寓居寺中，以清净自守，垂三十年。文明中，徐敬业于扬州作乱，闻其高行，遣使征之，绍宗称疾固辞。又令唐之奇亲诣所居逼之，竟不起。
炯俄迁詹事司直。则天初，坐从祖弟神让犯逆，左转梓州司法参军。秩满，选授盈川令。如意元年七月望日，宫中出盂兰盆，分送佛寺，则天御洛南门，与百僚观之。炯献盂兰盆赋，词甚雅丽。炯至官，为政残酷，人吏动不如意，辄榜杀之。又所居府舍，多进士亭台，皆书榜额，为之美名，大为远近所笑。
杜按：新唐书本传不记杨炯献盂兰盆赋等与佛教有关事。
孙思邈，京兆华原人也。七岁就学，日诵千余言。弱冠，善谈庄、老及百家之说，兼好释典上元元年，辞疾请归，特赐良马，及鄱阳公主邑司以居焉。当时知名之士宋令文、孟诜、卢照邻等，执师资之礼以事焉。思邈尝从幸九成宫，照邻留在其宅。时庭前有病梨树，照邻为之赋，其序曰：癸酉之岁，余卧疾长安光德坊之官舍。父老云：是鄱阳公主邑司。昔公主未嫁而卒，故其邑废。时有孙思邈处士居之。邈道合古今，学殚数术。高谈正一，则古之蒙庄子；深入不二，则今之维摩诘耳。其推步甲乙，度量乾坤，则洛下闳、安期先生之俦也自注老子、庄子，撰千金方三十卷，行于代。又撰福禄论三卷，摄生真录及枕中素书、会三教论各一卷。
杜按：新唐书本传未有其兼好释典及今之维摩诘耳等与佛教有关记载。
僧玄奘，姓陈氏，洛州偃师人。大业末出家，博涉经论。尝谓翻译者多有讹谬，故就西域，广求异本以参验之。贞观初，随商人往游西域。玄奘即辩博出群，所在必为讲释论难，蕃人远近咸尊伏之。在西域十七年，经百余国，悉解其国之语，仍采其山川谣俗，土地所有，撰西域记十二卷。贞观十九年，归至京师。太宗见之，大悦，与之谈论。于是诏将梵本六百五十七部于弘福寺翻译，仍敕右仆射房玄龄、太子左庶子许敬宗，广召硕学沙门五十余人，相助整比。
高宗在东宫，为文德太后追福，造慈恩寺及翻经院，内出大幡，敕九部乐及京城诸寺幡盖众伎，送玄奘及所翻经像、诸高僧等入住慈恩寺。显庆元年，高宗又令左仆射于志宁、侍中许敬宗、中书令来济、李义府、杜正伦、黄门侍郎薛元超等，共润色玄奘所定之经，国子博士范义硕、太子洗马郭瑜、弘文馆学士高若思等，助加翻译。凡成七十五部，奏上之。后以京城人众竞来礼谒，玄奘乃奏请逐静翻译，敕乃移于宜君山故玉华宫。六年卒，时年五十六，归葬于白鹿原，士女送葬者数万人。
杜按：新唐书未立玄奘传。
贞观十年，沙门玄奘至其国，将梵本经论六百余部而归。
僧神秀，姓李氏，汴州尉氏人。少遍览经史，隋末出家为僧。后遇蕲州双峰山东山寺僧弘忍，以坐禅为业，乃叹伏曰：此真吾师也。便往事弘忍，专以樵汲自役，以求其道。
昔后魏末，有僧达摩者，本天竺王子，以护国出家，入南海，得禅宗妙法，自云释迦相传，有衣钵为记，世相付授。达摩赉衣钵航海而来，至梁，诣武帝，帝问以有为之事，达摩不说。乃之魏，隐于嵩山少林寺，遇毒而卒。其年，魏使宋云于葱岭回，见之，门徒发其墓，但有衣履而已。达摩传慧可，慧可尝断其左臂，以求其法；慧可传璨；璨传道信；道信传弘忍。
弘忍姓周氏，黄梅人。初，弘忍与道信并住东山寺，故谓其法为东山法门。神秀既师事弘忍，弘忍深器异之，谓曰：吾度人多矣，至于悬解圆照，无先汝者。弘忍以咸亨五年卒，神秀乃往荆州，居于当阳山。则天闻其名，追赴都，肩舆上殿，亲加跪礼，敕当阳山置度门寺以旌其德。时王公已下及京都士庶，闻风争来谒见，望尘拜伏，日以万数。中宗即位，尤加敬异。中书舍人张说尝问道，执弟子之礼，退谓人曰：禅师身长八尺，庞眉秀耳，威德巍巍，王霸之器也。
初，神秀同学僧慧能者，新州人也，与神秀行业相埒。弘忍卒后，慧能住韶州广果寺。韶州山中，旧多虎豹，一朝尽去，远近惊叹，咸归伏焉。神秀尝奏则天，请追慧能赴都，慧能固辞。神秀又自作书重邀之，慧能谓使者曰：吾形貌矬陋，北土见之，恐不敬吾法。又先师以吾南中有缘，亦不可违也。竟不度岭而死。天下乃散传其道，谓神秀为北宗，慧能为南宗。
神秀以神龙二年卒，士庶皆来送葬。有诏赐谥曰大通禅师。又于相王旧宅置报恩寺，岐王范、张说及征士卢鸿一皆为其碑文。神秀卒后，弟子普寂、义福，并为时人所重。
普寂姓冯氏，蒲州河东人也。年少时遍寻高僧，以学经律。时神秀在荆州玉泉寺，普寂乃往师事，凡六年，神秀奇之，尽以其道授焉。久视中，则天召神秀至东都，神秀因荐普寂，乃度为僧。及神秀卒，天下好释氏者咸师事之。中宗闻其高年，特下制令普寂代神秀统其法众。开元十三年，敕普寂于都城居止。时王公士庶，竞来礼谒，普寂严重少言，来者难见其和悦之容，远近尤以此重之。二十七年，终于都城兴唐寺，年八十九。时都城士庶曾谒者，皆制弟子之服。有制赐号为大照禅师。及葬，河南尹裴宽及其妻子，并衰麻列于门徙之次，士庶倾城哭送，闾里为之空焉。
义福姓姜氏，潞州铜鞮人。初止蓝田化感寺，处方丈之室，凡二十余年，未尝出宇之外。后隶京城慈恩寺。开元十一年，从驾往东都，途经蒲、虢二州，刺史及官吏士女，皆赉幡花迎之，所在途路充塞。以二十年卒，有制赐号大智禅师。葬于伊阙之北，送葬者数万人。中书侍郎严挺之为制碑文。
神秀，禅门之杰，虽有禅行，得帝王重之，而未尝聚徒开堂传法。至弟子普寂，始于都城传教，二十余年，人皆仰之。
杜按：新唐书未立神秀传。
沙门普润先与玄宗筮，克清内难，加三品，食实封，常入太子宫。琚见之，说以天时人事，历然可观。普润白玄宗，玄宗异之。
庶人韦氏已弑中宗，矫诏称制。玄宗乃与太平公主子薛崇简、尚衣奉御王崇晔道士冯处澄、僧普润定策讨乱。
又同郡沙门智永善王羲之书，世南师焉，妙得其体，由是声名籍甚。可于其家为设五百僧斋，并为造天尊像一躯。
杜按：新唐书不记设五百僧斋事。
世南始学书于浮屠智永，究其法，为世秘爱。
武平一名甄，以字行，颖川郡王载德子也。博学，通春秋，工文辞。武后时，畏祸不敢与事，隐嵩山修浮图法，屡诏不应。
管有远器，好谈老子、浮屠法，喜宾客，高谈有余，而不切事。
岛字浪仙，范阳人，初为浮屠，名无本。来东都，时洛阳令禁僧午后不得出，岛为诗自伤。愈怜之，因教其为文，遂去浮屠，举进士。当其苦吟，虽逢值公卿贵人，皆不之觉也。一日见京兆尹，跨驴不避，呼诘之，久乃得释。累举，不中第。文宗时，坐飞谤，贬长江主簿。
李罕之，陈州项城人。少拳捷。初为浮屠，行丐市，穷日无得者，抵钵褫只衼去，聚众攻剽五台下。先是，蒲、绛民壁摩云山避乱，群贼往攻不克，罕之以百人径拔之，众号李摩云。
李罕之，陈州项城人。父文，世田家，罕之拳勇趫捷，力兼数人。少学为儒，不成，又落发为僧，以其无赖，所至不容。曾乞食于酸枣县，自旦至晡，无与之者，乃掷钵于地，毁弃僧衣，亡命为盗。案北梦琐言云：罕之即其僧名。
杜按：新五代史本传文稍异，意同，故不录。
李罕之，陈州项城人也少学，读书不成，去为僧，以其无赖，所往皆不容，乃乞食酸枣市中，市中人皆不与，罕之掷器于地，裂其衣，又去为盗。
筠在翰林时，特承恩顾，由是为群僧所嫉。骠骑高力士素奉佛，尝短筠于上前，筠不悦，乃求还山。故所著文赋，深诋释氏，亦为通人所讥。然词理宏通，文彩焕发，每制一篇，人皆传写。虽李白之放荡，杜甫之壮丽，能兼之者，其唯筠乎！
吴筠字贞节，华州华阴人。通经谊，美文辞，举进士不中。性高鲠，不耐沉浮于时，去居南阳倚帝山。
天宝初，召至京师，请隶道士籍，乃入嵩山依潘师正，究其术。南游天台，观沧海，与有名士相娱乐，文辞传京师。玄宗遣使召见大同殿，与语甚悦，敕待诏翰林，献玄纲三篇。帝尝问道，对曰：深于道者，无如老子五千文，其余徒丧纸札耳。复问神仙治炼法，对曰：此野人事，积岁月求之，非人主宜留意。筠每开陈，皆名教世务，以微言讽天子，天子重之。群沙门嫉其见遇，而高力士素事浮屠，共短筠于帝，筠亦知天下将乱，恳求还嵩山。诏为立道馆。安禄山欲称兵，乃还茅山。而两京陷，江、淮盗贼起，因东入会稽剡中。大历十三年卒，弟子私谥为宗元先生。
始，筠见恶于力士而斥，故文章深底释氏。筠所善孔巢父、李白，歌诗略相甲乙云。
高祖已释奠，召博士徐文远、浮屠慧乘、道士刘进喜各讲经，德明随方立义，遍析其要。帝大喜曰：三人者诚辩，然德明一举辄蔽，可谓贤矣！赐帛五十匹，迁国子博士，封吴县男。
后高祖亲临释奠，时徐文远讲孝经，沙门惠乘讲波若经，道士刘进喜讲老子，德明难此三人，各因宗指，随端立义，众皆为之屈。高祖善之，赐帛五十匹。贞观初，拜国子博士，封吴县男。寻卒。撰经典释文三十卷、老子疏十五卷、易疏二十卷，并行于世。太宗后尝阅德明经典释文，甚嘉之，赐其家束帛二百段。
马嘉运，魏州繁水人。少出家为沙门，明于三论。后更还俗，专精儒业，尤善论难。贞观初，累除越王东阁祭酒；顷之，罢归，隐居白鹿山。十一年，召拜太学博士，兼弘文馆学士，预修文思博要。嘉运以颖达所撰正义颇多繁杂，每掎摭之，诸儒亦称为允当。
马嘉运，魏州繁水人。少为沙门，还治儒学，长论议。贞观初，累除越王东合祭酒。退隐白鹿山，诸方来授业至千人。
沙门宝志谓昙选曰：生子当为神仙之宗伯也。
浮屠宝志谓昙选曰：生子当为世方士。
夜光者，苏州人，少为浮屠。至长安，因九仙公主得召见温泉，帝奇其辩，赐冠带，授四门博士，赐绯衣、银鱼、金缯千数，得侍左右如幸臣。
杜按：旧唐书本传辅国不茹荤血，常为僧行，视事之隙，手持念珠，人皆信以为善。
辅国能随事龊龊谨密，取人主亲信，而内深贼未敢肆。不啖荤，时时为浮屠诡行，人以为柔良，不忌也。
己卯，幽州节度使刘总奏请去位落发为僧甲子，刘总请以私第为佛寺，乃遣中使赐寺额曰报恩。幽州奏刘总坚请为僧，又赐以僧衣，赐号大觉。总是夜遁去，幽州人不知所之夏四月丙寅朔，授刘总弟约及总男等一十一人官，内五人为刺史，余朝班环卫。庚午，易定奏刘总已为僧，三月二十七日卒于当道界，赠太尉。
及元济就擒，李师道枭首，王承官忧死，田弘正入镇州，总既无党援，怀惧，每谋自安之计。初，总弑逆后，每见父史为祟，甚惨惧，乃于官署后置数百僧，厚给衣食，令昼夜乞恩谢罪。每公退，则憩于道场，若入他室，则恟惕不敢寐。晚年恐悸尤甚，故请落发为僧，冀以脱祸，乃以判官张皋为留后。总以落发，上表归朝，穆宗援天平军节度使，既闻落发，乃赐紫，号大觉师。总行至易州界，暴卒。
及吴元济、李师道平，承宗忧死，田弘正入镇州，总失支助，大恐，谋自安。又数见父兄为崇，乃衣食浮屠数百人，昼夜祈禳，而总憩祠场则暂安，或居卧内，辄惊不能寐。晚年益惨悸，请剔发，衣浮屠服，欲祓除之会穆宗冲逸，宰相崔植、杜元颖无远谋，欲宠弘靖，重其权，故全付总地，唯分瀛、莫置观察使。拜总检校司徒兼侍中、天平节度使。又赐浮屠服，号大觉，榜其第为佛祠，遣使者以节、印偕来。时总已自髡祝，让节、印，遂衣浮屠服。行及定州，卒。
六月辛亥，邕州奏，镆鎁山僧法通、道璘有道行，各赐紫衣。
张策，字少逸，敦煌人策少聪警好学，尤乐章句然而妙通因果，酷奉空教，未弱冠，落发为僧，居雍之慈恩精庐，颇有高致。唐广明末，大盗犯阙，策遂返初服，奉父母逃难，君子多之。及丁家艰，以孝闻。服满，自屏郊薮，一无干进意，若是者十余载，案唐摭言云：张策自少从学浮图，法号藏机，粲名内道场为大德。又，北梦琐言载赵崇凝之辞曰：张策衣冠子弟，无故出家，不能参禅访道，抗迹尘外，乃于御帘前进诗，希望恩泽，如此行止，岂掩人口。某十度知举，十度斥之。薛史以为自屏郊薮，无仕进意，与摭言诸书异。方出为广文博士，改秘书郎。
策少好浮图之说，乃落发为僧，居长安慈恩寺。
镕宴安既久，惑于左道，专求长生之要，常聚缁黄，合练仙丹，或讲说佛经，亲受符录。西山多佛寺，又有王母观，镕增置馆宇，雕饰土木次子昭诲，当镕被祸之夕，昭诲为军人携出府第，置之地穴十余日，乃髡其发，被以僧衣。属湖南纲官李震南还，军士以昭诲托于震，震置之茶褚中。既至湖湘，乃令依南岳寺僧习业，岁给其费。昭诲年长思归，震即赉送而还。时镕故将符习为汴州节度使，会昭诲来投，即表其事曰：故赵王王镕小男昭诲，年十余岁遇祸，为人所匿免，今尚为僧，名崇隐，谨令赴阙。明宗赐衣一袭，令脱僧服。
镕小子昭诲，年十岁，其军士有德镕者，藏之穴中，乱定，髡其发，被以僧衣，遇湖南人李震，匿昭诲于茶笼中，载之湖南，依南岳为浮图，易名崇隐。
位极王公，不衣罗绮，心奉释、老，而不溺左道。如是数者，人以为难。自庄宗至洛阳，趋向者皆由径以希恩宠，全义不改素履，尽诚而已。
杜按：新五代史本传不记心奉释老事。
萧希甫，宋州人也。少举进士，为梁开封尹袁象先书记。为巡官，希甫不乐，乃弃其母妻，变姓名，亡之镇州，自称青州掌书记，进谒王镕。镕以希甫为参军，尤不乐，居岁余，又亡之易州，削发为僧，居百丈山。
萧希甫，又亡之易州，削发为僧，居百丈山。庄宗将建国于魏，置百官，求天下隐逸之士，幽州李绍宏荐希甫为魏州推官。
同光时，以方术著者，又有僧诚惠。诚惠初于五台山出家，能修戒律，称通皮、骨、肉三命，人初归向，声名渐远，四方供馈，不远千里而至者众矣。自云能役使毒龙，可致风雨，其徒号曰降龙大师。京师旱，庄宗迎至洛下，亲拜之，六宫参礼，士庶瞻仰，谓朝夕可致甘泽。祷祝数旬，略无征应。或谓官以祈雨无验，将加焚燎，诚惠惧而遁去。及卒，赐号法雨大师，塔曰慈云之塔。
自以出于贱微，逾次得立，以为佛力惟写佛书，馈赂僧尼，而庄宗由此亦佞佛。
有胡僧自于阗来，庄宗率皇后及诸子迎拜之。僧游五台山，遣中使供顿，所至倾动城邑。又有僧诚惠，自言能降龙。尝过镇州，王镕不为之礼，诚惠怒曰：吾有毒龙五百，当遣一龙揭片石，常山之人，皆鱼鳖也。会明年滹沱河大水，坏镇州关城，人皆以为神。庄宗及后率诸子、诸妃拜之，诚惠端坐不起，由是士无贵贱皆拜之，独郭崇韬不拜也许州节度使温韬以后佞佛，因请以私第为佛寺，为后荐福。
五代史补：世宗皇后符氏，即魏王彦卿之女至世宗即位，纳为皇后。既免河中之难，其母欲使出家，资其福寿，后不悦曰：死生有命，谁能髡首跣足以求苟活也！母度不可逼，遂止。世宗素以后贤，又闻命不以出家为念，愈贤之，所以为天下母也。
周玄豹者，本燕人，世为从事。玄豹少为僧，其师有知人之鉴，从游十年余，苦辛无惮，师知其可教，遂以袁、许之术授之。大略状人形貌，比诸龟鱼禽兽，目视臆断，咸造其理。及还乡，遂归俗。
聂屿，邺中人。少为僧，渐学吟咏。
初，煦避难河朔，匿于北山兰若，有贾少瑜者为僧，辍衾袍以温燠之。及煦官达，致少瑜进士及第，拜监察御史，闻者义之。
杜按：新五代史本传不记此事。
张从训，字德恭。本姑臧人，其先回鹘别派，随沙阤徙居云中，后从唐武皇家于太原，从训遂为太原人。祖君政，云州长史，识蕃字，通佛理。
初，彦筠入成都，据一甲第，第中资货钜万，妓女数十辈，尽为其所有。一旦，与其主母微忿，遽击杀之，自后常有所睹，彦筠心不自安，乃修浮屠法以禳之，因而溺志于释氏。其后，每岁至金仙入涅之日，常衣斩缞号恸于其像前，其佞佛也如是。家有侍婢数十人，皆令削发披缁，以侍左右，大为当时所诮。
孙方谏，鄚州清苑县人也。本名方简，广顺初，以犯庙讳，故改焉。定州西北二百里有狼山，山上有堡，边人赖之以避剽掠之患，因中置佛舍。有尼深意者，俗姓孙氏，主其事，以香火之教聚其徒，声言尸不坏，因复以衣襟，瞻礼信奉，有同其生。方谏即其宗人也，嗣行其教，率众不食荤茹，其党推之为砦主。其弟行友继为定州节度。皇朝乾德中，以其祅妄惑众，诏毁狼山佛寺，迁其尼朽骨赴京，遣焚于北郊，以行友为诸卫大将军，自是祅徒遂息焉。
案续通鉴长编：建隆二年八月，义成节度使、同平章事孙行友，在镇逾八年，而狼山妖尼深意党益盛己酉，制削夺行友官爵，禁锢私第，取尼深意尸，焚之都城西北隅。行友弟易州刺史方进，侄保塞军使全晖，皆诣阙待罪，诏释之。
孙方谏，郑州清苑人也。初，定州西北有狼山堡，定人常保以避契丹，有尼深意居其中，以佛法诱民，民多归之。后尼死，堡人言其尸不朽，因奉而事之。尼姓孙氏，方谏自以为尼族人，即继行其法，堡人推以为主。
孙行友，莫州清苑人，世业农。初，定州西二百里有狼山者，当易州中路，旧有城堡，边人赖之以避寇。山中兰若有尼，姓孙氏，名深意，有术惑众。行友兄方谏名之为姑师，事之甚谨。及尼坐亡，行友益神其事，因以其术燃香灯，聚民渐众。自晋少帝与契丹绝好，边州困于转输，逋民往往依方谏，推以为帅。方谏惧主帅捕逐，乃表归朝，因署为东北面招收指挥使，且赐院额曰胜福。每契丹军来，必率其徒袭击之，铠仗、畜产所得渐多，人益依以避难焉。易、定帅闻于朝，因以方谏为边界游奕使，行友副之。自是捍御侵轶，多所杀获。乘胜入祁沟关、平庸城，破飞狐砦，契丹颇畏之，边民千余家赖以无患。然亦阴持两端，以图自固宋初，加同平章事。狼山佛舍妖妄愈甚，众趋之不可禁，行友不自安，累表乞解官归山，诏不允。建隆二年，乃徙其帑廪，召集丁壮，缮治兵甲，欲还狼山以自固。兵马都监乐继能密表其事，太祖遣合门副使武怀节驰骑会镇、赵之兵，称巡边直入其城，行友不之觉。既而出诏示之，令举族赴阙，行友苍黄听命。既至，命侍御史李维岳就第鞫之，得实，下诏切责，削夺从前官爵，勒归私第。仍戮其部下数人，遣使驰诣狼山，辇其尼师之尸焚之。行友弟易州刺史方进、兄子保塞军使全晖皆诣阙待罪，诏释之。
沆性儒雅，好释氏，虽久居禄位，家无余财，死之日，图书之外，唯使郓之赀耳。
从昶生于纨绮，少习华侈，以逸游燕乐为务，而音律图画无不通之。然性好谈笑，喜接宾客，以文翰为赏，曾无虚日。复笃信释氏，时岐下有僧曰阿阇梨，通五天竺语，为士人所归。
僧洪道，不知何许人。通内外学，道行尤高，大为时人所重。天福中，居于衡州石羊镇山谷中。马氏文昭王之嗣位也，闻其名，召于府，使于报慈寺住持。洪不应命，文昭坚欲致之，督责州县，忧惧，计无所出，率五七十人拱拥入州。洪道知之，乃引徒弟数辈转徙入深山中，得一岩，遂且止息。然离旧居抵于山岩下，则众鸟千万和鸣而随之，州县虽失其踪，或有相谓曰：且深山之中，众鸟何故而鸣，又声韵优逸，得非和尚在彼耶？试寻，果得之于岩所。父老再拜曰：和尚佛之徒也，佛不遣众生愿，大王崇重，要与和尚相见，辄不应召，窜入山林，于是和尚即得计矣，而州县与乡村得无劳扰，而和尚忍不为之开慈悯耶！洪道于是始点头曰：如此则吾为汝行矣。及至府，文昭以国师待之。未几，坚乞归山，文昭知不可留，乃许焉。其后竟不知所终。初，洪道之入岩也，见一虎在穴乳二子，徒弟大骇，洪道叱曰：无惧，彼当移去。言讫，虎衔二子趋出穴，至行之所感也如此。马希范常重一僧，号报慈长老，能入定观人休咎。希范因问之曰：吾于富贵固无遗恨，但不知者寿尔，吾师以为何如？报慈曰：大王无忧，当与佛齐年。希范喜，以为享寿无穷，及薨也，止于四十九初，希萼之来也，希广以全军付亲校许可琼，使遂击之。可琼睹希萼众盛，恐惧，夜送旗鼓乞降，希萼大喜，于是兼可琼之众长驱而至。希广素奉佛，闻之，计无所出，乃被缁衣引群僧念宝胜如来，谓之禳灾。顷之，府廨火起，人忽纷扰，犹念诵之声未辍，其戆如此初，镐尝为僧，以觇湖南，尤善弄钹，每侵晨必弄钹行乞，遇城往往掷起钹以度门之高下。及来湖南，士庶颇有识之者。
僧昭者，通于术数，居两浙，大为钱塘钱镠所礼，谓之国师。一旦谒镠，有宫中小儿嬉于侧，坠下钱数十文，镠见，谓之曰：速收，虑人恐踏破汝钱。昭师笑曰：汝钱欲踏破，须是牛即可。镠喜，以为社稷坚牢之义。后至曾孙俶，举族入朝，因而国除。俶年属丑为牛，可谓牛踏钱而破矣。
僧契盈，闽中人。通内外学，性尤敏速。广顺初，游戏钱塘，一旦，陪吴越王游碧浪亭，时潮水初满，舟楫辐辏，望之不见其首尾。王喜曰：吴越地去京师三千余里，而谁知一水之利有如此耶！契盈对曰：可谓三千里外一条水，十二时中两度潮。时人谓之佳对。时江南未通，两浙贡赋自海路而至青州，故云三千里也。
僧谦光，金陵人也。素有才辨，江南国主以国师礼之。然无羁检，饮酒如常，国主无以禁制，而又于诸肉中尤嗜鹅、鳖，国主常以从容语及释氏果报，且问曰：吾师莫有志愿否？寡人固欲之。谦光对曰：老僧无他愿，但得鹅生四支腿，鳖长两重裙足矣。国主大笑。显德中，政乱，国主犹晏然不以介意。一旦，因赏花，命谦光赋诗，因为所讽，诗云：拥衲对芳丛，由来事不同。鬓从今日白，花似去年红。艳冶随朝露，馨香逐晓风。何须对零落，然后始知空。
燕王刘守光时，悉黥燕人以为兵，凤惧，因髡为僧，依燕王弟守奇自匿。
庄宗遇弑，明宗入京师，太原犹未知，而永王存霸奔于太原。已而存霸削发，见北京巡检符彦超，愿为僧以求生，彦超麾下兵大噪，杀存霸。
建立好杀人，其晚节始惑浮图法，戒杀生，所至人稍安之。
守贞以汉室新造，嗣君才立，自谓举无遗策。又有僧总伦者，以占术干守贞，谓守贞有人君之位既而城中粮尽，杀人为食，召总伦诘其休咎，总伦至曰：王自有天分，人不能夺。然分野灾变，俟磨灭将尽，存留一人一骑，即王鹊起之际也。守贞深以为信。
高祖崩，杜重威死，守贞惧，不自安，以谓汉室新造，隐帝初立，天下易以图，而门下僧总伦以方术干守贞，为言有非常之相，守贞乃决计反初，守贞召总伦问之济否，总伦曰：王当自有天下，然分野方灾，俟杀人垂尽，则王事济矣。守贞以为然。
裔孙好古，慕韩愈之为人，尤不重佛。及废居里巷，追感唐末帝平昔之遇，乃依长寿僧舍读佛书，冀申冥报，岁除枕籍黄卷中，见华严、楞严，词理富赡，由是酷赏之，仍抄撮之，相形于歌咏，谓之法喜集。又纂诸经要言为佛国记，凡数千言。或朝之曰：公平生以付奕、韩愈为高识，何前倨而后恭，是佛佞公耶？公佞佛耶？裔孙笑而答曰：佛佞予则多矣。每闭关养素，唯事讴吟著述，嗜八分书，往来酬答，必亲礼以炫其墨迹。
胤孙既学韩愈为文，故多斥浮屠氏之说，及罢归，乃反学佛，撰法喜集、佛国记行于世。时人诮之曰：佞清泰不彻，乃来佞佛。清泰，废帝年号也。人有戏胤孙曰：公素慕韩愈为人，而常诵傅奕之论，今反佞佛，是佛佞公邪，公佞佛邪？胤孙答曰：岂知非佛佞我也？时人传以为笑。
周师南征，景东都副留守冯延鲁、光州刺史张绍、舒州刺史周祚、泰州刺史方讷皆弃城走；延鲁削发为僧，为周兵所获。
煜性骄侈，好声色，又喜浮图，为高谈，不恤政事。
王昭远、阵知祥、智諲昭远，成都人也，年十三，事东郭禅师智諲为童子。知祥尝饭僧于府，昭远执巾履从智諲以入，知祥见之，爱其惠黠。
地狭产薄，以岁输契丹，故国用日削，乃拜五台山僧继颙为鸿胪卿。
纪颙，故燕王刘守光之子，守光之死，以孽子得不杀，削发为浮图，后居五台山，为人多智，善商财利，自旻世颇以赖之。继颙能讲华严经，四方供施，多积畜以佐国用。五台当契丹界上，继颙常得其马以献，号添都马，岁率数百匹。又于柏谷置银冶，募民凿山取矿，烹银以输，刘氏仰以足用，即其冶建宝兴军。继颙后累官至太师、中书令，以老病卒，追封定王。
重赟信奉释氏，在安阳六七年，课民采木为寺，郡内苦之。
契丹主北归，胁谷令从行。谷逃匿僧舍中，衣布褐，阳为行者状谷强记嗜学，博通经史，诸子佛老，咸所总览；多蓄法书名画，善隶书。为人隽辨宏博，然奔竞务进，见后学有文采者，必极言以誉之；闻达官有闻望者，则巧诋以排之，其多忌好名类此。
承恭少疏纵，及长能折节自励。尝上疏请令州县长吏询访耆老，求知民间疾苦、吏治得失；及举令文贱避贵，少避长，轻避重，去避来，请诏京邑并诸州于要害处设木牌刻其字，违者论如律。上皆为行之。尤奉佛，多蔬食，所得奉禄，太半以饭僧。尝劝上不杀人，又请于征战地修寺及普度僧尼，人多言其迂阔云。
宾事宣祖、太祖、太宗殆六十年，最为勤旧，故恩宠尤异，前后赐赉数千万，俱奉释氏。在黎阳日，按见古寺基，即以奉钱修之，掘地丈余，得数石佛及石碣，有宾姓名，宾异其事以闻。诏名寺为淳化，赐新印经一藏、钱三百万以助之。
在贬所，专事浮屠因果之说，其所著诗并文亦数万言。
王则者，本涿州人。岁饥，流至恩州，自卖为人牧羊，后隶宣毅军为小校。恩、冀俗妖幻，相与习五龙、滴泪等经及图谶诸书，言释迦佛衰谢，弥勒佛当持世。初，则去涿，母与之诀别，刺福字于其背以为记。妖人因妄传字隐起，争信事之，而州吏张峦、卜吉主其谋，党连德、齐诸州，约以庆历八年正旦，断澶州浮梁，乱河北。会其党潘方净以书谒北京留守贾昌朝，事觉被执，故不待期，亟以七年冬至叛则僭号东平郡王，以张峦为宰相，卜吉为枢密使，建国曰安阳。榜所居门曰中京，居室厩库皆立名号，改年曰得圣，以十二月为正月。百姓年十二以上、七十以下，皆涅其面曰义军破赵得胜。旗帜号令，率以佛为称。
查道字湛然，歙州休宁人道幼沉嶷不群，罕言笑，喜亲笔砚，文徽特爱之。未冠，以词业称。侍母渡江，奉养以孝闻。母尝病，思鳜羹，方冬苦寒，市之不获。道泣祷于河，凿冰取之，得鳜尺许以馈。又刲臂血写佛经，母疾寻愈。后数年，母卒，绝意名宦，游五台，将落发为僧。一夕，震雷破柱，道坐其下，了无怖色，寺僧异之，咸劝以仕好学，嗜弈棋，深信内典。平居多茹蔬，或止一食，默坐终日，服玩极于卑俭。尝梦神人谓曰：汝位至正郎，寿五十七。而享年六十四，论者以为积善所延也。有集二十卷，从兄陶。
亿天性颖悟，自幼及终，不离翰墨。文格雄健，才思敏捷，略不凝滞，对客谈笑，挥翰不辍。精密有规裁，善细字起草，一幅数千言，不加点窜，当时学者，翕然宗之。而博览强记，尤长典章制度，时多取正。喜诲诱后进，以成名者甚众。人有片辞可纪，必为讽诵。手集当世之述作，为笔苑时文录数十篇。重交游，性耿介，尚名节。多周给亲友，故廪禄亦随而尽。留心释典禅观之学，所著括苍、武夷、颖阴、韩城、退居、汝阳、蓬山、冠鳌等集、内外制、刀笔，共一百九十四卷。
本名皞，字子融。元昊反，请以字为名。性俭啬，街道卒除道，侵子融邸店尺寸地，至自诣开封府诉之。然教饬子孙，严厉有家法。晚学佛氏，从僧怀琏游。
修始在滁州，号醉翁，晚更号六一居士。
有僧王光信者，趫勇善骑射，习知蕃部山川道路。世衡出兵，常使为向导，数荡族帐，奏以为三班借职，改名嵩。世衡为蜡书，遣嵩遗刚浪㖫，言浪埋等已至，朝廷知王有向汉心，命为夏州节度使，奉钱月万缗，旌节已至，趣其归附，以枣缀画龟，喻其早归之意。刚浪㖫得书大惧，自所治执嵩归元昊。元昊疑刚浪㖫贰己，不得还所治，且锢嵩阱中。使其臣李文贵以刚浪㖫旨报世衡，且言不达所遗书意，或许通和，愿赐一言。世衡以白籍。时朝廷已欲招拊，籍召文贵至，谕以国家宽大开纳意，纵使还报。元昊得报，出嵩，礼之甚厚，使与文贵偕来。自是继遣使者请降，遂称臣如旧。
世衡闻野利兄弟已诛，为文越境祭之。籍疏嵩劳，具言元昊未通时，世衡画策遣嵩冒艰险间其君臣，遂成猜贰，因此与中国通，请优进嵩官。迁三班奉职。后嵩因对自陈，又进侍禁、合门祗候。
世衡死，籍为枢密使。世衡子古上书讼父功，为籍所抑。古复上书，遂赠世衡成州团练使，诏流内铨授古大县簿尉，押还本贯。籍既罢，古复辩理，下御史考验，以籍前奏王嵩疏为定。诏以其事付史官，听古从官便郡。
既至杭，大旱，饥疫并作。轼请于朝，免本路上供米三之一，复得赐度僧牒，易米以救饥者。明年春，又减价粜常平米，多作饘粥药剂，遣使挟医分坊治病，活者甚众。轼曰：杭，水陆之会，疫死比他处常多。乃裒羡缗得二千，复发橐中黄金五十两，以作病坊，稍畜钱粮待之。
杭本近海，地泉碱苦，居民稀少。唐刺史李泌始引西湖水作六井，民足于水。白居易又浚西湖水入漕河，自河入田收其利以备修湖，取救荒余钱万缗、粮万石，及请得百僧度牒以募役者。堤成，植芙蓉、杨柳其上，望之如画图，杭人名为苏公堤。
杭僧净源，旧居海滨，与舶客交通，舶至高丽，交誉之。元丰末，其王子义天来朝，因往拜焉。至是，净源死，其徒窃持其像，附舶往告。义天亦使其徒来祭，因持其国母二金塔，云祝两宫寿。轼不纳，奏之曰：高丽久不入贡，失赐予厚利，意欲求朝，未测吾所以待之厚薄，故因祭亡僧而行祝寿之礼。若受而不答，将生怨心；受而厚赐之，正堕其计。今宜勿与知，从州郡自以理却之。彼庸僧猾商，为国生事，渐不可长，宜痛加惩创。朝廷皆从之。未几，贡使果至，旧例使所至吴越七州，费二万四千余缗。轼乃令诸州量事裁损，民获交易之利，无复侵挠之害矣。
有僧赵宗印者，喜谈兵，席益荐之。致虚以便宜假官，俾充宣抚司参议官兼节制军马。致虚以大军遵陆，宗印以舟师趋西京。金人破京师，遣人持登城不下之诏，以止入援之师，致虚斩之。
初，金人守潼关，致虚夺之，作长城，起潼关迄龙门，所筑仅及肩。宗印又以僧为一军，号尊胜队，童子行为一军，号净胜队。致虚勇而无谋，委己以听宗印。宗印徒大言，实未尝知兵。至是，宗印舟师至三门津，致虚使整兵出潼关次年，宗印领兵出武关，与致虚合。会金将银朱兵压境，致虚遁，宗印兵不战走，转运使刘汲力战死焉。致虚坐落职，责授安远军节度副使，英州安置。高宗幸建康，召复资政殿学士、知鼎州。行至巴陵卒，赠银青光禄大夫。
颢资性过人，充养有道，和粹之气自十五六时，与弟颐闻汝南周敦颐论学，遂厌科举之习，慨然有求道之志。氾滥于诸家，出入于老、释者几十年，返求诸六经而后得之。秦、汉以来，未有臻斯理者。
张载字子厚，长安人。少喜谈兵，至欲结客取洮西之地。年二十一，以书谒范仲淹，一见知其远器，乃惊之曰：儒者自有名教可乐，何事于兵。因劝读中庸。载读其书，犹以为未足，又访诸释、老，累年究极其说，知无所得，反而求之六经。尝坐虎皮讲易京师，听从者甚众。
张绎字思叔，河南寿安人。家甚微，年长未知学，佣力于市，出闻邑官传呼声，心慕之，问人曰：何以得此？人曰：此读书所致尔。即发愤力学，遂以文名。预乡里计偕，谓科举之习不足为，尝游僧舍，见僧道楷，将祝发从之。时周行己官河南，警之曰：何为舍圣人之学而学佛？异日程先生归，可师也。会程颐还自涪，乃往受业，颐赏其颖悟。读孟子志士不忘在沟壑，勇士不忘丧其元，慨然若有得。未及仕而卒。颐尝言吾晚得二士，谓绎与尹焞也。
子翚少喜佛氏说，归而读易，即涣然有得。
游灊皖山谷寺、石牛洞，乐其林泉之胜，因自号山谷道人云。
僧真宝，代州人，为五台山僧正。学佛，能外死生。靖康之扰，与其徒习武事于山中。钦宗召对便殿，眷赉隆缛。真宝还山，益聚兵助讨。州不守，敌众大至，昼夜拒之，力不敌，寺舍尽焚。酋下令生致真宝，至则抗词无挠，酋异之，不忍杀也，使郡守刘騊诱劝百方，终不顾，且曰：吾法中有口四之罪，吾既许宋皇帝以死，岂当妄言也？怡然受戮。北人闻见者叹异焉。
莫谦之，常州宜兴僧人也。德佑元年，纠合义士捍御乡闾，诏为溧阳尉。是冬，没于战阵，赠武功大夫。
时万安僧亦起兵，举旗曰降魔，又曰：时危聊作将，事定复为僧。旋亦败死。
又有越州应天寺僧者，幼贫无以养母，剃发乞食以给晨夕。母年一百五岁而终。
代渊字蕴之，本代州人。唐末，避地导江，家世为吏，有阴德。渊性简洁，事亲以孝闻。受学于李畋、张达。谢绝诸生，著周易旨要、老佛杂说数十篇。田况上其书，自太常丞改祠部员外郎。晚上日菜食，巾褐山水间，自号虚一子。
谯定字天授，涪陵人。少喜学佛，析其理归于儒。后学易于郭曩氏，自见乃谓之象一语以入。
沙门洪蕴，本姓蓝，潭州长沙人。母翁，初以无子，专诵佛经，既而有娠，生洪蕴。年十三，诣郡之开福寺沙门智笆，求出家，习方技之书，后游京师，以医术知名。太祖召见，赐紫方袍，号广利大师。太平兴国中，诏购医方，洪蕴录古方数十以献。真宗在蜀邸，洪蕴尝以方药谒见。咸平初，补右街首座，累转左街副僧录。洪蕴尤工诊切，每先岁时言人生死，无不应。汤剂精至，贵戚大臣有疾者，多诏遣诊疗。景德元年卒，年六十八。
又有庐山僧法坚，亦以善医著名，久游京师，尝赐紫方袍，号广济大师，后还山。景德二年，以雍王元份久被疾，召赴阙，至则元份已薨。法坚复归山而卒。
僧志言，自言姓许，寿春人。落发东京景德寺七俱胝院，事清璲。初，璲诵经勤苦，志言忽造璲，跪前愿为弟子。璲见其相貌奇古，直视不瞬，心异之，为授具戒。然动止轩昂，语笑无度，多行市里，褰裳疾趋，举指画空，伫立良久；时从屠酤游，饮啖无所择。众以为狂，璲独曰：此异人也。
人有欲为斋施，辄先知以至，不召，款门指名取供。温州人林仲方自其家以摩衲来献，舟始及岸，遽来取去。仁宗每延入禁中，迳登坐结趺，饭毕遽出，未尝揖也。王公士庶召即赴，然莫与交一言者。或阴卜休咎，书纸挥翰甚疾，字体遒壮，初不可晓，其后多验。仁宗春秋渐高，嗣未立，默遣内侍至言所。言所书有十三郎字，人莫测何谓。后英宗以濮王第十三子入继，众始悟。大宗正守节请书，言不顾，迫之，得润州字。未几，守节薨，赠丹阳郡王。见寺童义怀，抚其背曰：德山、临济。怀既落发，住天衣，说法，大为学者所宗。其前知多类此。
普净院施浴，夜漏初尽，门扉未启，方迎佛而浴室有人声，往视，则言在焉。有具斋荐鲙者，并食之，临流而吐，化为小鲜，群泳而去。海客遇风且没，见僧操縆引舶而济。客至都下遇言，忽谓之曰：非我，汝奈何？客记其貌，真引舟者也。与曹州士赵棠善，后棠弃官隐居番禺。人传棠与言数以偈颂相寄，万里间辄数日而达。棠死，亦盛夏身不坏。
言将死，作颂，不可晓。已而曰：我从古始成就，逃多国土，今南国矣。仁宗遣内侍以真身朔像置寺中，榜曰显化禅师。其后善厚者礼之，见额上荧然有光，就视之，得舍利。
僧怀丙，真定人。巧思出天性，非学所能至也。真定构木为浮图十三级，势尤孤绝。既久而中级大柱坏，欲西北倾，他匠莫能为。怀丙度短长，别作柱，命众工维而上。已而却众工，以一介自从，闭户良久，易柱下，不闻斧凿声。
赵州洨河凿石为桥，镕铁贯其中。自唐以来相传数百年，大水不能坏。岁久，乡民多盗凿铁，桥遂欹倒，计千夫不能正。怀丙不役众工，以术正之，使复故。
河中府浮梁铁牛八维之，一牛且数万斤。后水暴涨绝梁，牵牛没于河，募能出之者。怀丙以二大舟实土，夹牛维之，用大木为权衡状钩牛，徐去其土，舟浮牛出。转运使张焘以闻，赐紫衣。寻卒。
僧智缘，随州人，善医。嘉佑末，召至京师，舍于相国寺。每察脉，知人贵贱、祸福、休咎，诊父之脉而能道其子吉凶，所言若神，士大夫争造之。王圭与王安石在翰林，圭疑古无此，安石曰：昔医和诊晋侯，而知其良臣将死。夫良臣之命乃见于其君之脉，则视父知子，亦何足怪哉！
熙宁中，王韶谋取青唐，上言蕃族重僧，而僧结吴叱腊主部帐甚众，请智缘与俱至边。神宗召见，赐白金，遣乘传而西，遂称经略大师。智缘有辩口，迳入蕃中，说结吴叱腊归化，而他族俞龙珂、禹藏讷令支等皆因以书款。韶颇忌恶之，言其挠边事，召还，以为右街首坐，卒。
王韶经略熙河，遣僧智缘往说之，啖以厚利，因随以兵；前后杀其老弱数千，焚族帐万数，得腹心酋领十余人，又禽其妻子，皆不杀。遂以熙宁七年四月举洮、河二州来降，赐以姓名，拜荣州团练使。
林灵素，温州人。少从浮屠学，苦其师笞骂，去为道士。善妖幻，往来淮、泗间，丐食僧寺，僧寺苦之始欲尽废释氏以逞前憾，既而改其名称冠服。
莎衣道人，姓何氏，淮阳军朐山人尝游妙严寺，临池见影，豁然大悟。人无贵贱，问休咎罔不奇中。会有瘥者乞医，命持一草去，旬日而愈。
所居第园池冠京城。嗜奇石，募人载送，有自千里至者。构堂引水，环以佳木，延一时名士大夫与宴乐。师杨亿为文，亿卒，为制服。及知许州，奠亿之墓，恸哭而返。又与刘筠相友善，筠卒，存恤其家。通释氏学，将死，与浮图楚圆为偈颂。卒，赠中书令，谥曰和文。有间宴集二十卷、外馆芳题七卷。
潜善进左仆射兼门下侍郎。郓、濮相继陷没，宿、泗屡警，右丞许景衡以扈卫单弱，请帝避其锋，潜善以为不足虑，率同列听浮屠克勤说法。
崇信释氏，前后造寺数百，归朝又以爱子为僧。善草书，上一日遣使谓曰：闻卿善草圣，可写一二纸进来。俶即以旧所书绢图上之，诏书褒美，因赐玉砚金匣一，红绿象牙管笔、龙凤墨、蜀笺、盈丈纸皆百数俶妻俞氏又进金银十余万、犀二十株、通犀頳犀玉带二十二条、水晶佛像十二事。
惟治善草隶，尤好二王书，尝曰：心能御手，手能御笔，则法在其中矣。家藏书帖图书甚众，太宗知之，尝谓近臣曰：钱俶儿侄多工草书。因命翰林书学贺丕显诣其第，遍取视之，曰：诸钱皆效浙僧亚栖之迹，故笔力软弱，独惟治为工耳。惟治尝以钟繇、王羲之、唐玄宗墨迹凡七轴为献，优诏褒答。
俨字诚允，俶之异母弟也。本名信，淳化初改焉。幼为沙门，及长，颇谨慎好学。俶袭国封，命为镇东军安抚副使。
昱好学，多聚书，喜吟咏，多与中朝卿大夫唱酬。尝与沙门赞宁谈竹事，迭录所记，昱得百余条，因集为竹谱三卷。俄献太平兴国录。
雍熙元年，日本国僧奝然与其徒五六人浮海而至，献铜器十余事，并本国职员令、王年代纪各一卷。奝然衣绿，自云姓藤原氏，父为真连；真连，其国五品品官也。奝然善隶书，而不通华言，问其风土，但书以对云：国中有五经书及佛经、白居易集七十卷，并得自中国。土宜五谷而少麦。交易用铜钱，文曰乾文大宝次应神天皇，甲辰岁，始于百济得中国文字，今号八蕃菩萨，有大臣号纪武内，年三百七岁。次仁德天皇，次履中天皇次敏达天皇。次用明天皇，有子曰圣德太子，年三岁，闻十人语，同时解之，七岁悟佛法于菩提寺，讲圣鬘经，天雨曼陀罗华。当此土隋开皇中，遣使泛海至中国，求法华经次孝德天皇，白雉四年，律师道照求法至中国，从三藏僧玄奘受经、律、论，当此土唐永徽四年也。次天丰财重日足姬天皇，令僧智通等入唐求大乘法相教，当显庆三年次文武天皇，大宝三年，当长安元年，遣粟田真人入唐求书籍，律师道慈求经。次阿闭天皇，次皈依天皇。次圣武天皇，宝龟二年，遣僧正玄昉入朝，当开元四年。次孝明天皇，圣武天皇之女也，天平胜宝四年，当天宝中，遣使及僧入唐求内外经教及传戒。次天炊天皇。次高野姬天皇，圣武天皇之女也。次白璧天皇，二十四年，遣二僧灵仙、行贺入唐，礼五台山学佛法。次桓武天皇，遣腾元葛野与空海大师及延历寺僧澄入唐，诣天台山传智者止观义，当元和元年也。次诺乐天皇，次嵯峨天皇，次淳和天皇。次仁明天皇，当开成、会昌中，遣僧入唐，礼五台。次文德天皇，当大中年间。次清和天皇，次阳成天皇。次光孝天皇，遣僧宗睿入唐传教，当光启元年也。
次仁和天皇，当此土梁龙德中，遣僧宽建等入朝。次醍醐天皇，次天庆天皇。次封上天皇，当此土周广顺年也。次冷泉天皇，今为太上天皇。次守平天皇，即今王也。凡六十四世皆奝然所记云大中、光启、龙德及周广顺中，皆尝遣僧至中国，唐书中、五代史失其传太宗召见奝然，存抚之甚厚，赐紫衣，馆于太平兴国寺其国多有中国典籍，奝然之来，复得孝经一卷、越王孝经新义第十五一卷，皆金缕红罗褾，水晶为轴。孝经即郑氏注者。越王者，乃唐太宗子越王贞；新义者，记室参军任希古等撰也。奝然复求诣五台，许之，令所过续食；又求印本大藏经，诏亦给之。二年，随台州宁海县商人郑仁德船归其国。
后数年，仁德还，奝然遣其弟子喜因奉表来谢曰：日本国东大寺大朝法济大师、赐紫、沙门大然启：伤鳞入梦，不忘汉主之恩；枯骨合欢，犹亢魏氏之敌。虽云羊僧之拙，谁忍鸿霈之诚。奝然诚惶诚恐，顿首顿首，死罪。奝然附商船之离岸，期魏阙于生涯，望落日而西行，十万里之波涛难尽，顾信风而东别，数千里之山岳易过。妄以下根之卑，适诣中华之盛。于是宣旨频降，恣许荒外之跋涉；宿心克协，粗观宇内之环奇。况乎金阙晓后，望尧云于九禁之中，岩扃晴前，拜圣灯于五台之上。就三藏而禀学，巡数寺而优游。遂使莲华回文，神笔出于北阙之北，贝叶印字，佛诏传于东海之东。重蒙宜恩，忽趁来迹。季夏解台州之缆，孟秋达本国之郊，爰逮明春，初到旧邑，缁素欣待，侯伯慕迎。伏惟陛下惠溢四溟，恩高五岳，世超黄、轩之古，人直金轮之新。奝然空辞凤凰之窟，更还蝼蚁之封，在彼在斯，只仰皇德之盛，越山越海，敢忘帝念之深，纵粉百年之身，何报一日之惠。染笔试泪，伸纸摇魂，不胜慕恩之至。谨差上足弟子传灯大法师位嘉因、并大朝剃头受戒僧祚干等拜表以闻。称其本国永延二年次戊子二月八日，实端拱元年也。
又别启，贡佛经，纳青木函；琥珀、青红白水晶、红黑木患子念珠各一连景德元年，其国僧寂照等八人来朝，寂照不晓华言，而识文字，缮写甚妙，凡问答并以笔札。诏号圆通大师，赐紫方袍。天圣四年十二月，明州言日本国太宰府遣人贡方物，而不持本国表，诏却之熙宁五年，有僧诚寻至台州，止天台国清寺，愿留。州以闻，诏使赴阙。诚寻献银香炉，木患子、白琉璃、五香、水精、紫檀、琥珀所饰念珠，及青色织物绫。神宗以其远人而有戒业，处之开宝寺，尽赐同来僧紫方袍。是后连贡方物，而来者皆僧也。元丰元年，使通事僧仲回来，赐号慕化怀德大师。
闰月戊申，夏国王李秉常遣使乞赐印绶。己未，僧志福加守司徒。
晚年，谢绝人事，卜居抹古山，屏远荤茹，潜心佛书，延有道者谈论弥日。人问所得何如，但曰：有深乐！惟觉六凿不相攘，余无知者。一日，易服，无疾而逝。
昭圣皇后，刘氏，辽阳人。天眷二年九月己亥夜，后家若见有黄衣女子入其母室中者，俄顷，后生。性聪慧，凡字过目不忘。初读孝经，旬日终卷。最喜佛书。
光庆好古，读书识大义，喜为诗，善篆隶，尤工大字二十五年，卒，年五十一。上遣使致祭，赙银三百两、重彩十端、绢百匹。平时喜为善言，蓄善药，号善善道人。晚信浮屠法，自作真赞，语皆任达云。
中京留守宗雅喜事佛，世称善大王，海陵知其无能，将存之以奉太宗。后召至阙，不数日，竟杀之。
永成自幼喜读书，晚年所学益醇，每暇日引文士相与切磋，接之以礼，未尝见骄色。自号曰：乐善居士，有文集行于世云。
杨云翼尝与秉文代掌文柄，时人号杨赵。然晚年颇以禅语自污，人亦以为秉文之恨云。
李纯甫字之纯，弘州襄阴人。祖安上，尝魁西京进士。父采，卒于益都府治中。纯甫幼颖悟异常，初业词赋，及读左氏春秋，大爱之，遂更为经义学。擢承安二年经义进士。为文法庄周、列御寇、左氏、战国策，后进多宗之。又喜谈兵，慨然有经世心纯甫为人聪敏，少自负其材，谓功名可俯拾，作矮柏赋，以诸葛孔明、王景略自期。由小官上万言书，援宋为证，甚切，当路者以迂阔见抑。中年，度其道不行，益纵酒自放，无仕进意。得官未成考，旋即归隐。日与禅僧士子游，以文酒为事，啸歌袒裼出礼法外，或饮数月不醒。人有酒见招，不择贵贱必往，往辄醉，虽沉醉亦未尝废著书。然晚年喜佛，力探其奥义。自类其文，凡论性理及关佛老二家者号内稿，其余应物文字为外稿。又解楞严、金刚经、老子、庄子。又有中庸集解、鸣道集解，号中国心学、西方文教，数十万言，以故为名教所贬云。
天会六年，斡离不既破真定，拘籍境内进士试安国寺，承亮名亦在籍中，匿而不出。
李懋，不知何许人。有异术。正大间，游京兆，行省完颜合达爱其术，与俱至汴京，荐于哀宗。遣近侍密问国运否泰，言无忌避。居之繁台寺，朝士日走问之，或能道隐事及吉凶之变，人以为神。帝恶其言太泄，遣使者杀之。使者乃持酒肴入寺，懋出迎，笑曰：是矣。使者曰：何谓也？懋曰：我数当尽今日，尚复何言。遂索酒，痛饮就死。
岁丙辰，春三月，命僧子聪卜地于桓州东、滦水北，城开平府，经营宫室。
仁宗天性慈孝，聪明恭俭，通达儒术，妙悟释典，尝曰：明心见性，佛教为深；修身治国，儒道为切。又曰：儒者可尚，以能维持三纲五常之道也。平居服御质素，澹然无欲，不事游畋，不喜征伐，不崇货利。事皇太后，终身不违颜色；待宗戚勋旧，始终以礼。大臣亲老，时加恩赉；太官进膳，必分赐贵近。有司奏大辟，每惨恻移时。其孜孜为治，一遵世祖之成宪云。
月儿思蛮事宪宗，袭父爵，兼领僧人。
忽兰性纯笃，然酷好佛，尝施千金修龙宫寺，建金轮大会，供僧万人。卒年四十二。赠太保、金紫光禄大夫、上柱国，追封云国公，谥康忠。
铁哥，姓伽乃氏，迦叶弥儿人。迦叶弥儿者，西域筑干国也。父斡脱赤与叔父那摩俱学浮屠氏。斡脱赤兄弟相谓曰：世道扰攘，吾国将亡，东北有天子气，盖往归之。乃偕入见，太宗礼遇之。定宗师事那摩，以斡脱赤佩金符，奉使省民瘼。宪宗尊那摩为国师，授玉印，总天下释教。斡脱赤亦贵用事，领迦叶弥儿万户，奏曰：迦叶弥儿西陲小国，尚未臣服，请往谕之。诏偕近侍以往。其国主不从，怒而杀之，帝为发兵诛国主。元贞元年封代国公，谥忠遂。
斡脱赤之殁，铁哥甫四岁，性颖悟，不为嬉戏。从那摩入见，帝问谁氏子，对曰：兄斡脱赤子也。帝方食鸡，辍以赐铁哥，铁哥捧而不食，帝问之，对曰：将以遗母。帝奇之，加赐一鸡。世祖即位，幸香山永安寺，见书畏吾字于壁，问谁所书，僧对曰：国师兄子铁哥书也。帝召见，爱其容仪秀丽，语音清亮，命隶丞相孛罗备宿卫。
先是，世祖事宪宗甚亲爱，后以谗稍疏，国师导世祖宜加敬慎，遂友爱如初。至是，帝将用铁哥，曰：吾以酬国师也。于是铁哥年十七，诏释贵家女妻之，辞曰：臣母汉人，每欲求汉人女为妇，臣不敢伤母心。乃为娶冉氏女。
阿鲁浑萨理，畏兀人。祖阿台萨理，当太祖定西域还时，因从至燕。会畏兀国王亦都护请于朝，盖归其民，诏许之，遂复西还。精佛氏学。生乞台萨理，袭先业，通经、律、论。业既成，师名之曰万全。至元十二年，入为释教都总统，拜正议大夫、同知总制院事，加资德大夫、统制使。年七十卒。
子三人：长曰畏吾儿萨理，累官资德大夫、中书右丞、行泉府太卿；季曰岛瓦赤萨理；阿鲁浑萨理其中子也，以父字为全氏，幼聪慧，受业于国师八哈思巴，既通其学，且解诸国语。世祖闻其材，俾习中国之学，于是经、史、百家及阴阳、历数、图纬、方技之说皆通习之。后事裕宗，入宿卫，深见器重。
至元二十年，有西域僧自言能知天象，译者皆莫能通其说。帝问左右，谁可使者。侍臣脱烈对曰：阿鲁浑萨理可。即召与论难，僧大屈服，帝悦，令宿卫内朝。
刘秉忠字仲晦，初名侃，因从释氏，又名子聪，拜官后始更今名。其先瑞州人也，世仕辽，为官族秉忠生而风骨秀异，志气英爽不羁。八岁入学，日诵数百言。年十三，为质子于帅府。十七，为邢台节度使府令史，以养其亲。居常郁郁不乐，一日投笔叹曰：吾家累世衣冠，乃汩没为刀笔吏乎！丈夫不遇于世，当隐居以求志耳。即弃去，隐武安山中。久之，天宁虚照禅师遣徒招致为僧，以其能文词，使掌书记。后游云中，留居南堂寺。
世祖在潜邸，海云禅师被召，过云中，闻其博学多材艺，邀与俱行。既入见，应对称旨，屡承顾问。秉忠于书无所不读，尤邃于易及邵氏经世书，至于天文、地理、律历、三式六壬遁甲之属，无不精通。论天下事如指诸掌。世祖大爱之，海云南还，秉忠遂留藩邸。后数岁，奔父丧，赐金百两为葬具，仍遣使送至邢州。服除，复被召，奉旨还和林。
姚枢字公茂，柳城人，后迁洛阳岁乙未，南伐，诏枢从惟中即军中求儒、道、释、医、卜者。
窦默字子声，初名杰字汉卿，广平肥乡人。幼知读书，毅然有立志适中书杨惟中奉旨招集儒、道、释之士，默乃北归，隐于大名，与姚枢、许衡朝暮讲习，至忘寝食。继还肥乡，以经术教授，由是知名。
守敬因奏：唐一行开元间令南宫说天下测景，昼中见者凡十三处。今疆宇比唐尤大，若不远方测验，日月交食分数时刻不同，昼夜长短不同，日月星辰去天高下不同，即目测验人少，可先南北立表，取直测景。帝可其奏。
久之，迁知汾州，未上，有旨书金字藏经，既成，除集贤直学士、江浙等处儒学提举，迁泰州尹，未上又尝称孟頫操履纯正，博学多闻，书画绝伦，旁通佛、老之旨，皆人所不及。有不悦者间之，帝初若不闻者。又有上书言国史所载，不宜使孟頫与闻者，帝乃曰：赵子昂，世祖皇帝所简拔，朕特优以礼貌，置于馆阁，典司述作，传之后世，此属呶呶何也！俄赐钞五百锭，谓侍臣曰：中书每称国用不足，必持而不与，其以普庆寺别贮钞给之。孟頫尝累月不至宫中，帝以问左右，皆谓其年老畏寒，敕御府赐貂鼠裘孟頫所著，有尚书注，有琴原、乐原，得律吕不传之妙；诗文清邃奇逸，读之，使人有飘飘出尘之想。篆、籀、分、隶、真、行、草书，无不冠绝古今，遂以书名天下。天竺有僧，数万里来求其书归，国中宝之。其画山水、木石、花竹、人马，尤精致。前史官杨载称孟頫之才颇为书画所掩，知其书画者，不知其文章，知其文章者，不知其经济之学。人以为知言云。
为学本于经术，而兼通名法、纵横、天文、地理、术数、方技、释老之说，见称荐绅间。
又有自省编，昼之所为，夜必书之，其不可书者，则不为也。其他若天文、地理、典章、制度、食货、刑法、字学、音韵、医经、术数之说，亦靡不该贯，旁而释、老之言，亦洞究其蕴。尝谓：学者孰不曰辟异端，苟不深探其隐，而识其所以然，能辨其同异，别其是非也几希。
阿尼哥，尼波罗国人也，其国人称之曰八鲁布。幼敏悟异凡儿，稍长，诵习佛书，期年能晓其义。同学有为绘画妆塑业者，读尺寸经，阿尼哥一闻，即能记。长善画塑，及铸金为像。
中统元年，命帝师八合斯巴建黄金塔于吐蕃，尼波罗国选匠百人往成之，得八十人，求部送之人未得。阿尼哥年十七，请行，众以其幼，难之。对曰：年幼心不幼也。乃遣之。帝师一见奇之，命监其役。明年，塔成，请归，帝师勉以入朝，乃祝发受具为弟子，从帝师入见。帝视之久，问曰：汝来大国，得无惧乎？对曰：圣人子育万方，子至父前，何惧之有。又问：汝来何为？对曰：臣家西域，奉命造塔吐蕃，二载而成。见彼土兵难，民不堪命，愿陛下安辑之，不远万里，为生灵而来耳。又问：汝何所能？对曰：臣以心为师，颇知画塑铸金之艺。帝命取明堂针灸铜像示之曰：此宣抚王楫使宋时所进，岁久阙坏，无能修完之者，汝能新之乎？对曰：臣虽未尝为此，请试之。至元二年，新像成，关鬲脉络皆备，金工叹其天巧，莫不愧服。凡两京寺观之像，多出其手。为七宝镔铁法轮，车驾行幸，用以前导。原庙列圣御容，织锦为之，图画弗及也。
至元十年，始授人匠总管，银章虎符。十五年，有诏返初服，授光禄大夫、大司徒，领将作院事，宠遇赏赐，无与为比。卒。赠太师、开府仪同三司、凉国公、上柱国，谥敏慧。
子六人，曰阿僧哥，大司徒；阿述腊，诸色人匠总管府达鲁花赤。
有刘元者，尝从阿尼哥学西天梵相，亦称绝艺。元字秉元，蓟之宝坻人。始为黄冠，师事青州把道录，传其艺非一。至元中，凡两都名刹，塑土、范金、搏换为佛像，出元手者，神思妙合，天下称之其所为西番佛像多秘，人罕得见者。
初，哈麻尝阴进西天僧以运气术媚帝，帝习为之，号演揲儿法，演揲儿，华言大喜乐也。哈麻之妹婿集贤学士秃鲁帖木儿，故有宠于帝，与老的沙、八郎、答剌马吉的、波迪哇儿祃等十人，俱号倚纳。秃鲁帖木儿性奸狡，帝爱之，言听计从，亦荐西蕃僧伽璘真于帝。其僧善秘密法，谓帝曰：陛下虽尊居万乘，富有四海，不过保有见世而已。人生能几何，当受此秘密大喜乐禅定。帝又习之，其法亦名双修法。曰演揲儿，曰秘密，皆房中术也。帝乃诏以西天僧为司徒，西蕃僧为大元国师。其徒皆取良家女，或四人、或三人奉之，谓之供养。于是帝日从事于其法，广取女妇，惟淫戏是乐。又选采女为十六天魔舞。八郎者，帝诸弟，与其所谓倚纳者，皆在帝前，相与亵狎，甚至男女裸处，号所处室曰皆即兀该，华言事事无碍也。君臣宣淫，而群僧出入禁中，无所禁止，丑声秽行，著闻于外，虽市井之人，亦恶闻之。皇太子年日以长，尤深疾秃鲁帖木儿等所为，欲去之未能也明年二月，哈麻既为相，自以前所进蕃僧为耻，告其父秃鲁曰：我兄弟位居宰辅，宜导人主以正，今秃鲁帖木儿专媚上以淫亵，天下士大夫必讥笑我，将何面目见人，我将除之。且上日趋于昏暗，何以治天下，今皇太子年长，聪明过人，不若立以为帝，而奉上为太上皇。其妹闻之，归告其夫。秃鲁帖木儿恐皇太子为帝，则己必先见诛，即以闻于帝，然不敢斥言淫亵事，第曰哈麻谓陛下年老故耳。帝大惊曰：朕头未白，齿未落，遽谓我为老耶！帝即与秃鲁帖木儿谋去哈麻、雪雪，计已定，秃鲁帖木儿走匿尼寺中。明日，帝遣使传旨哈麻与雪雪，毋早入朝，其家居听旨。
顾好佛，京师内外多置梵刹，动费钜万，帝亦助施无算。居正在日，尝以为言，未能用也。
怀庆公主，母成穆孙贵妃。下嫁王宁。宁，寿州人，既尚主，掌后军都督府事宁能诗，颇好佛。尝侍帝燕语，劝帝诵佛经饭僧，为太祖资福。帝不怿，自是恩礼渐衰。久之，坐事下狱，见原，卒。
王密与僧道衍谋，令指挥张玉、朱能潜纳勇士八百人入府守卫。
壬申，僧道衍为太子少师，复其性姚，赐名广孝。
姚广孝，长洲人，本医家子。年十四，度为僧，名道衍，字斯道，事道士席应真，得其阴阳术数之学。尝游嵩山寺，相者袁珙见之曰：是何异僧，目三角，形如病虎，性必嗜杀，刘秉忠流也。道衍大喜。
洪武中，诏通儒书僧试礼部。不受官，赐僧服还。经北固山，赋诗怀古。其侪宗泐曰：此岂释子语耶？道衍笑不答。高皇后崩，太祖选高僧侍诸王，为诵经荐福。宗泐时为左善世，举道衍。燕王与语甚合，请以从。至北平，住持庆寿寺。出入府中，迹甚密，时时屏人语。及太祖崩，惠帝立，以次削夺诸王，周、湘、代、齐、岷相继得罪，道衍遂密劝成祖举兵。成祖曰：民心向彼，奈何？道衍曰：臣知天道，何论民心。乃进袁珙及卜者金忠。于是成祖意益决，阴选将校，勾军卒，收材勇异能之士。燕邸，故元宫也，深邃。道衍练兵后苑中。穴地作重屋，缭以厚垣，密甃瓴瓶缶，日夜铸军器，畜鹅鸭乱其声。
建文元年六月，燕府护卫百户倪谅上变。诏逮府中官属。都指挥张信输诚于成祖，成祖遂决策起兵。适大风雨至，檐瓦坠地，成祖色变。道衍曰：祥也。飞龙在天，从以风雨。瓦坠，将易黄也。兵起，以诛齐泰、黄子澄为名，号其众曰：靖难之师。道衍辅世子居守。其年十月，成祖袭大宁，李景隆乘间围北平。道衍守御甚固，击却攻者。夜缒壮士击伤南兵。援师至，内外合击，斩首无算。景隆、平安等先后败遁。成祖围济南三月，不克，道衍驰书曰：师老矣，请班师。乃还。复攻东昌，战败，亡大将张玉，复还。成祖意欲稍休，道衍力趣之，益募勇士，败盛庸，破房昭西水寨。道衍语成祖：毋下城邑，疾趋京师。京师单弱，势必举。从之。遂连败诸将于淝河、灵璧，渡江入京师。
成祖即帝位，授道衍僧录司左善世。帝在藩邸，所接皆武人，独道衍定策起兵。及帝转战山东、河北，在军三年，或旋或否，战守机事皆决于道衍。道衍未尝临战阵，然帝用兵有天下，道衍力为多，论功以为第一。永乐二年四月拜资善大夫、太子少师，复其姓，赐名广孝，赠祖父如其官。帝与语，呼少师而不名。命蓄发，不肯。赐第及两宫人，皆不受。常居僧寺，冠带而朝，退仍缁衣。出振苏、湖，至长洲，以所赐金帛散宗族乡人。重修太祖实录，广孝为监修。又与解缙等纂修永乐大典。书成，帝褒美之。帝往来两都，出塞北征，广孝皆留辅太子于南京。五年四月，皇长孙出合就学，广孝侍说书。
十六年三月入觐，年八十有四矣，病甚，不能朝，仍居庆寿寺。车驾临视者再，语甚欢，赐以金唾壶，问所欲言。广孝曰：僧溥洽系久，愿赦之。溥洽者，建文帝主录僧也。初，帝入南京，有言建文帝为僧遁去，溥洽知状，或言匿溥洽所。帝乃以他事禁溥洽，而命给事中胡濴等遍物色建文帝，久之不可得，溥洽坐系十余年。至是，帝以广孝言，即命出之。广孝顿首谢。寻卒。帝震悼，辍视朝二日，命有司治丧，以僧礼葬。追赠推诚辅国协谋宣力文臣、特进荣录大夫、上柱国、荣国公，谥恭靖。赐葬房山县东北。帝亲制神道碑志其功，官其养子继尚宝少卿。
广孝少好学，工诗。与王宾、高启、杨孟载友善。宋濂、苏伯衡亦推奖之。晚著道余录，颇毁先儒，识者鄙焉。其至长洲，候同产姊。姊不纳。访其友王宾。宾亦不见，但遥语曰：和尚误矣，和尚误矣。复往见姊。姊詈之。广孝惘然。
洪熙元年加赠少师，配享成祖庙庭。嘉靖九年，世宗谕阁臣曰：姚广孝佐命嗣兴，劳烈具有。顾系释氏之徒，班诸功臣，侑食太庙，恐不足尊敬祖宗。于是尚书李时偕大学士张璁、桂萼等议请移祀大兴隆寺，太常春秋致祭。诏曰：可。
聊让，兰州人。肃府仪卫司余丁也。好学有志尚，明习时务。景帝嗣位，惩王振蒙蔽，大辟言路，吏民皆得上书言事。景泰元年六月，让诣阙陈数事，其略曰：
迩岁土木繁兴，异端盛起，番僧络驿，污吏纵横，相臣不正其非，御史不劾其罪，上下蒙蔽，民生凋瘵。
福王立，起光禄卿，不赴。国变，剃发为僧，久之卒。
其后南都亡，象观赴水死，象晋为僧，一门先后赴难者百余人。
蔡懋德，字维立，昆山人。少慕王守仁为人，著管见，宗良知之说。举万历四十七年进士，授杭州推官崇祯初，出为江西提学副使，好以守仁拔本塞源论教诸生，大抵释氏之绪论。
申甫者，僧也，好谈兵，方私制战车火器。帝纳声言，取其车入览，授都司佥书。即日召见，奏对称旨，超擢副总兵，敕募新军，便宜从事。改声御史，参其军。甫仓猝募数千人，皆市井游手，所需军装戎器又不时给。而是时大清兵在郊圻久，势当速战，急出营柳林。总理满桂节制诸军，甫不肯为下。桂卒掠民间，甫军捕之，桂辄索去。声以两军不和闻，帝即命声调护。亡何，桂殁，甫连败于柳林、大井，乃结车营卢沟桥。大清兵绕出其后，御车者惶惧不能转，歼戮殆尽，甫亦阵亡。声痛伤之，言甫受事日浅，直前冲锋，遗骸矢刃殆遍，非喋血力战不至此。帝亦伤之，命予恤典。
子龙与同邑夏允彝皆负重名，允彝死，子龙念祖母年九十，不忍割，遁为僧。寻以受鲁王部院职衔，结太湖兵，欲举事。事露被获，乘间投水死。
王冕，字元章，诸暨人。幼贫，父使牧牛，窃入学舍，听诸生诵书，暮乃返，亡其牛，父怒挞之，已而复然。母曰：儿痴如此，曷不听其所为。冕因去依僧寺，夜坐佛膝上，映长明灯读书。会稽韩性闻而异之，录为弟子，遂称通儒。性卒，门人事冕如事性。屡应举不中，弃去，北游燕都，客秘书卿泰不花家，拟以馆职荐，力辞不就。既归，每大言天下将乱，携妻孥隐九里山，树梅千株，桃杏半之，自号梅花屋主，善画梅，求者踵至，以幅长短为得米之差。尝仿周官著书一卷，曰：持此遇明主，伊、吕事业不难致也。太祖下婺州，物色得之，置幕府，授咨议参军，一夕病卒。
赵介，字伯贞，番禺人。博通六籍及释、老书。气豪迈，无仕进意。行以囊自随，遇景，赋诗投其中，日往来西樵泉石间。有司累荐，皆辞免。洪武二十二年坐累逮赴京，卒于南昌舟次。四子，洁、绚、绎、纯，皆善诗文，工篆隶。绚，隐居不出，有父风。纯，仕御史。
王洪者，字希范，钱塘人。八岁能文，十八成进士，授吏科给事中。改翰林检讨，偕偁等与修大典。历修撰、侍讲。帝颁佛曲于塞外，命洪为文，逡巡不应诏。为同列所排，不复进用，卒官。而偁后坐累谪交址，复以缙事连及，系死狱中。
杨黼，云南太和人也。好学，读五经皆百遍。工篆籀，好释典。或劝其应举，笑曰：不理性命，理外物耶？庭前有大桂树，缚板树上，题曰桂楼。偃仰其中，歌诗自得。躬耕数亩供甘膬，但求亲悦，不顾余也。注孝经数万言，证群书，根性命，字皆小篆。所用砚干，将下楼取水，砚池忽满，自是为常，时人咸异之。父母殁，为佣营葬毕，入鸡足，栖罗汉壁石窟山十余年，寿至八十。子孙迎归，一日沐浴，令子孙拜，曰：明日吾行矣。果卒。
戴思恭，字原礼，浦江人，以字行。受学于义乌朱震亨。震亨师金华许谦，得朱子之传，又学医于宋内侍钱塘罗知悌。知悌得之荆山浮屠，浮屠则河间刘守真门人也。震亨医学大行，时称为丹溪先生。爱思恭才敏，尽以医术授之。
时有浮屠智光者，亦赐号圆融妙慧净觉弘济辅国光范衍教灌顶广善大国师，赐以金印。智光，武定人。洪武时，奉命两使乌斯藏诸国。永乐时，又使乌斯藏，迎尚师哈立麻，遂通番国诸经，多所译解。历事六朝，宠锡冠群僧，与渊然辈淡泊自甘，不失戒行。迨成化、正德、嘉靖朝，邪妄杂进，恩宠滥加，所由与先朝异矣。
安佞佛，临殁，遗命舂骨为灰，以供浮屠。
宪宗之世，李孜省、僧继晓以祈祷被宠任，万安、尹直、彭华等至因之以得高位。
继晓，江夏僧也。宪宗时，以秘术因梁芳进，授僧录司左觉义。进右善世，命为通元翊教广善国师。日诱帝为佛事，建大永昌寺于西市，逼徙民居数百家，费国帑数十万。员外郎林俊请斩芳、继晓以谢天下，几得重谴。继晓虞祸及，乞归养母，并乞空名度牒五百道，帝悉从之。
帝初即位，即以道士孙道玉为真人。其后西番僧劄巴坚参封万行庄严功德最胜智慧圆明能仁感应显国光教弘妙大悟法王西天至善金刚普济大智慧佛，其徒劄实巴、锁南坚参、端竹也失皆为国师，锡诰命。服食器用，僭拟王者。出入乘棕舆，卫卒执金吾仗前导，锦衣玉食几千人。取荒冢顶骨为数珠，髑髅为法碗。给事中魏元等切谏，不纳。寻进劄实巴为法王，班卓儿藏卜为国师，又封领占竹为万行清修真如自在广善普慧弘度妙应掌教翊国正觉大济法王西天圆智大慈悲佛，又封西天佛子劄失藏卜、劄失坚参、乳奴班丹、锁南坚参、法领占五人为法王，其他授西天佛子、大国师、国师、禅师者不可胜计。羽流加号真人、高士者，亦盈都下。大国师以上金印，真人玉冠、玉带、玉圭、银章。继晓尤奸黠窃权，所奏请立从。成化二十一年，星变，言官极论其罪，始勒为民，而诸番僧如故。
孝宗初，诏礼官议汰。礼官言诸寺法王至禅师四百三十七人，剌麻诸僧七百八十九人。华人为禅师及善世、觉义诸僧官一百二十人，道士自真人、高士及正一演法诸道官一百二十三人，请俱贬黜。诏法王、佛子递降国师、禅师、都纲，余悉落职为僧，遣还本土，追夺诰敕、印章、仪仗诸法物。真人降左正一，高士降左演法，亦追夺印章及诸玉器。僧录司止留善世等九员，道录司留正一等八员，余皆废黜。而继晓以科臣林廷玉言，逮治弃市。
自丙兔据青海，有切尽台吉者，河套酋吉能从子，俺答从孙也，从之而西。屡掠番人不得志，邀俺答往助。俺答雅欲侵瓦剌，乃假迎活佛名，拥众西行。疏请授丙兔都督，赐金印，且开茶市。部议不许，但稍给以茶。俺答既抵瓦剌，战败而还。乃移书甘肃守臣，乞假道赴乌斯藏。守臣不能拒，遂越甘肃而南，会诸酋于海上。番人益遭蹂躏，多窜徙。八年春，始以活佛言东还，而切尽弟火落赤及俺答庶兄子永邵卜遂留居青海不去。八月，丙兔率众掠番并内地人畜，诏绝其市赏。俺答闻之，驰书切责。乃尽还所掠，执献为恶者六人，自罚牛羊七百。帝嘉其父恭顺，赉之银币，即以牛羊赐其部人，为恶者付之自治，仍许贡市，俺答益感德。
大乘法王者，乌斯藏僧昆泽思巴也，其徒亦称为尚师。永乐时，成祖既封哈立麻，又闻昆泽思巴有道术，命中官赉玺书银币征之。其僧先遣人贡舍利、佛像，遂偕使者入朝。十一年二月至京，帝即延见，赐藏经、银钞、彩币、鞍马、茶果诸物，封为万行圆融妙法最胜真如慧智弘慈广济护国演教正觉大乘法王西天上善金刚普应大光明佛，领天下释教，赐印诰、袈裟、幡幢、鞍马、伞器诸物，礼之亚于大宝法王。明年辞归，赐加于前，命中官护行。后数入贡，帝亦先后命中官乔来喜、杨三保赉赐佛像、法器、袈裟、禅衣、绒锦、彩币诸物。洪熙、宣德间并来贡。
成化四年，其王完卜遣使来贡。礼官言无法王印文，且从洮州入，非制，宜减其赐物。使者言，所居去乌斯藏二十余程，涉五年方达京师，且所进马多，乞给全赐，乃命量增。十七年来贡。
弘治元年，其王桑加瓦遣使来贡。故事，法王卒，其徒自相继承，不由朝命。三年，辅教王遣使奉贡，奏举大乘法王袭职。帝但纳其贡，赐赉遣还，不命袭职。
正德五年遣其徒绰吉我些儿等，从河州卫入贡。礼官以其非贡道，请减其赏，并治指挥徐经罪，从之。已，绰吉我些儿有宠于帝，亦封大德法王。十年，僧完卜锁南坚参巴尔藏卜遣使来贡，乞袭大乘法王。礼官失于稽考，竟许之。嘉靖十五年偕辅教、阐教诸王来贡，使者至四千余人。帝以人数逾额，减其赏，并治四川三司官滥送之罪。
初，成祖封阐化等五王，各有分地，惟二法王以游僧不常厥居，故其贡期不在三年之列。然终明世，奉贡不绝云。
大慈法王，名释迦也失，亦乌斯藏僧称为尚师者也。永乐中，既封二法王，其徒争欲见天子邀恩宠，于是来者趾相接。释迦也失亦以十二年入朝，礼亚大乘法王。明年命为妙觉圆通慈慧普应辅国显教灌顶弘善西天佛子大国师，赐之印诰。十四年辞归，赐佛经、佛像、法仗、僧衣、绮帛、金银器，且御制赞词赐之，其徒益以为荣。明年遣使来贡。十七年命中官杨三保赉佛像、衣币往赐。二十一年复来贡。宣德九年入朝，帝留之京师，命成国公朱勇、礼部尚书胡濴持节，册封为万行妙明真如上胜清净般若弘照普慧辅国显教至善大慈法王西天正觉如来自在大圆通佛。
宣宗崩，英宗嗣位，礼官先奏汰番僧六百九十人，正统元年复以为请。命大慈法王及西天佛子如故，余遣还，不愿者减酒馔廪饩，自是辇下稍清。西天佛子者，能仁寺僧智光也，本山东庆云人。洪武、永乐中，数奉使西国。成祖赐号国师，仁宗加号圆融妙慧净觉弘济辅国光范演教灌顶广善大国师，赐金印、冠服、金银器。至是复加西天佛子。
初，太祖招徕番僧，本籍以化愚俗，弭边患，授国师、大国师者不过四五人。至成祖兼崇其教，自阐化等五王及二法王外，授西天佛子者二，灌顶大国师者九，灌顶国师者十有八，其他禅师、僧官不可悉数。其徒交错于道，外扰邮传，内耗大官，公私骚然，帝不恤也。然至者犹即遣还。及宣宗时则久留京师，耗费益甚。英宗初年，虽多遣斥，其后加封号者亦不少。景泰中，封番僧沙加为弘慈大善法王，班卓儿藏眩为灌顶大国师。英宗复辟，务反景帝之政，降法王为大国师，大国师为国师。
成化初，宪宗复好番僧，至者日众。劄巴坚参、劄实巴、领占竹等，以秘密教得幸，并封法王。其次为西天佛子，他授大国师、国师、禅师者不可胜纪。四方奸民投为弟子，辄得食大官，每岁耗费钜万。廷臣屡以为言，悉拒不听。孝宗践阼，清汰番僧，法王、佛子以下，皆递降，驱还本土，夺其印诰，由是辇下复清。
弘治六年，帝惑近习言，命取领占竹等诣京。言官交章力谏，事乃寝。十三年命为故西天佛子着癿领占建塔。工部尚书徐贯等言，此僧无益于国，营墓足矣，不当建塔，不从。寻命那卜坚参三人为灌顶大国师。帝崩，礼官请黜异教，三人并降禅师。
既而武宗蛊惑佞幸，复取领占竹至京，命为灌顶大国师，以先所降禅师三人为国师。帝好习番语，引入豹房，由是番僧复盛。封那卜坚参及劄巴藏卜为法王，那卜领占及绰即罗竹为西天佛子。已，封领占班丹为大庆法王，给番僧度牒三千，听其自度。或言，大庆法王，即帝自号也。
绰吉我些儿者，乌斯藏使臣，留豹房有宠，封大德法王。乞令其徒二人为正副使，还居本土，如大乘法王例入贡，且为二人请国师诰命，入番设茶。礼官刘春等执不可，帝不听。春等复言：乌斯藏远在西方，性极顽犷。虽设四王抚化，而其来贡必为节制。若令赉茶以往，赐之诰命，彼或假上旨以诱诸番，妄有所干请。从之则非法，不从则生衅，害不可胜言。帝乃罢设茶敕，而予之诰命。帝时益好异教，常服其服，诵习其经，演法内厂。绰吉我些儿辈出入豹房，与权幸杂处，气焰灼然。及二人乘传归，所过驿骚，公私咸被其患。
世宗立，复汰番僧，法王以下悉被斥。后世宗崇道教，益黜浮屠，自是番僧鲜至中国者。
阐化王者，乌斯藏僧也。初，洪武五年，河州卫言：乌斯藏怕木竹巴之地，有僧曰章阳沙加监藏，元时封灌顶国师，为番人推服。今朵甘酋赏竹监藏与管兀儿勾兵，若遣此僧抚谕，朵甘必内附。帝如其言，仍封灌顶国师，遣使赐玉印、彩币。明年，其僧使酋长锁南藏卜贡佛像、佛书、舍利。是时方命佛宝国师招谕番人，于是怕木竹巴僧等自称辇卜阇，遣使进表及方物。帝厚赐之。辇卜阇者，其地首僧之称也。八年正月设怕木竹巴万户府，以番酋为之。已而章阳沙加卒，授其徒锁南扎思巴噫监藏卜为灌顶国师。二十一年上表称病，举弟子吉剌思巴监藏巴藏卜自代，遂授灌顶国师。自是三年一贡。
成祖嗣位，遣僧智光往赐。永乐元年遣使入贡。四年封为灌顶国师阐化王，赐螭纽玉印，白金五百两，绮衣三袭，锦帛五十匹，巴茶二百斤。明年命与护教、赞善二王，必力工瓦国师及必里、朵甘、陇答诸卫，川藏诸族，复置驿站，通道往来。十一年，中官杨三保使乌斯藏还，其王遣从子劄结等随之入贡。明年覆命三保使其地，令与阐教、护教、赞善三王及川卜、川藏等共修驿站，诸未复者尽复之。自是道路毕通，使臣往还数万里，无虞寇盗矣。其后贡益频数。帝嘉其诚，覆命三保赉佛像、法器、袈裟、禅衣及绒锦、彩币往劳之。已，又命中官戴兴往赐彩币。
宣德二年命中官侯显往赐绒锦、彩币。其贡使尝殴杀驿官子，帝以其无知，遣还，敕王戒饬而已。九年，贡使归，以赐物易茶。至临洮，有司没入之，羁其使，请命。诏释之，还其茶。
正统五年，王卒。遣禅师二人为正副使，封其从子吉剌思巴永耐监藏巴藏卜为阐化王。使臣私市茶彩数万，令有司运致。礼官司请禁之，帝念其远人，但令自僦舟车。已，王卒，以桑儿结坚昝巴藏卜嗣。
成化元年，礼部言：宣、正间，诸贡不过三四十人，景泰时十倍，天顺间百倍。今贡使方至，乞敕谕阐化王，令如洪武旧制，三年一贡。从之。五年，王卒，命其子公葛列思巴中柰领占坚参巴儿藏卜嗣。遣僧进贡，还至西宁，留寺中不去，又冒名入贡，隐匿所赐玺书、币物。王使其下三人来趣，其僧闭之室中，剜二人目。一人逸，诉于都指挥孙鉴。鉴捕置之狱，受其徒贿，而复以闻。下四川巡按鞫治，坐僧四人死，鉴将逮治，会敕悉免。
十七年以长河西诸番多假番王名朝贡，命给阐化、赞善、阐教、辅教四王敕书勘合，以防奸伪。二十二年遣使四百六十人来贡，守臣遵新例，但纳一百五十人。礼官以使者已入境，难固拒，请顺其情概纳之，为后日两贡之数，从之。
弘治八年遣僧来贡，还至扬州广陵驿，遇大乘法王贡使，相与杀牲纵酒，三日不去。见他使舟至，则以石投之，不容近陆。知府唐恺诣驿呼其舟子戒之，诸僧持兵仗呼噪拥而入。恺走避，隶卒力格斗乃免，为所伤者甚众。事闻，命治通事及伴送者罪，遣人谕王令自治其使者。其时王卒，子班阿吉江东劄巴请袭，命番僧二人为正副使往封。比至，新王亦死，其子阿往劄失劄巴坚参即欲受封，二人不得已授之，遂具谢恩仪物，并献其父所领勘合印章为左验。至四川，守臣劾其擅封，逮治论斩，减死戌边，副使以下悉宥。
正德三年，礼官以工使逾额，令为后年应贡之数。嘉靖三年偕辅教王及大小三十六番请入贡。礼官以诸番不具地名、族氏，令守臣核实以闻。四十二年，阐化诸王遣使入贡请封。礼官循故事，遣番僧二十二人为正副使，序班朱廷对监之。至中途大骚扰，不受廷对约束，廷对还白其状。礼官请自后封番王，即以诰敕付使者赉还，或下守臣，择近边僧人赉赐。封诸藏之不遣京寺番僧，自此始也。番入素以入贡为利，虽屡申约束，而来者日增。隆庆三年再定令阐化、阐教、辅教三王，俱三岁一贡，贡使各千人，半全赏，半减赏。全赏者遣八人赴京，余留边上。遂为定例。
万历七年，贡使言阐化王长子札释藏卜乞嗣职，如其请。久之卒，其子请袭。神宗许之，而制书但称阐化王。用阁臣沈一贯言，加称乌斯藏怕木竹巴灌顶国师阐化王。其后奉贡不替。所贡物有画佛、铜佛、铜塔、珊瑚、犀角、氆氇、左髻毛缨、足力麻、铁力麻、刀剑、明甲胄之属，诸王所贡亦如之。
赞善王者，灵藏僧也。其地在四川徼外，视乌斯藏为近。成祖践阼，命僧智光往使。永乐四年，其僧着思巴儿监藏遣使入贡，命为灌顶国师。明年封赞善王，国师如故，赐金印、诰命。十七年，中官杨三保往使。洪熙元年，王卒，从子喃葛监藏袭。宣德二年，中官侯显往使。正统五年奏称年老，请以长子班丹监剉代。帝不从其请，而授其子为都指挥使。
初，入贡无定期，自永乐迄正统，或间岁一来，或一岁再至。而历朝遣使往赐者，金币、宝钞、佛像、法器、袈裟、禅服，不一而足。至成化元年始定三岁一贡之例。
三年命塔儿把坚粲袭封。故事，封番王诰敕及币帛遣官继赐，至是西陲多事，礼官乞付使者继回，从之。
五年，四川都司言，赞善诸王不遵定制，遣使率各寺番僧百三十二种入贡，且无番王印文，今止留十余人守贡物，余已遣还。礼官言：番地广远，番王亦多，若遵例并时入贡，则内郡疲供亿。莫若令诸王于应贡之岁，各具印文，取次百来。今贡使已至，难拂其情。乞许作明年应贡之数。报可。
十八年，礼官言：番王三岁一贡，贡使百五十人，定制也。近赞善王连贡者再，已遣四百十三人。今请封请袭，又遣千五百五十人，违制宜却。乞许其请封袭者，以三百人为后来两贡之数，余悉遣还。亦报可。遂封喃葛坚粲巴藏卜为赞善王。弘治十六年卒，命其弟端竹坚昝嗣。嘉靖后犹入贡如制。
护教王者，名宗巴斡即南哥巴藏卜，馆觉僧也。成祖初，僧智光使其地。永乐四年遣使入贡，诏授灌顶国师，赐之诰。明年遣使入谢，封为护教王，赐金印、诰命，国师如故。遂频岁入贡。十二年卒，命其从子干些儿吉剌思巴藏卜嗣。洪熙、宣德中并入贡。已而卒，无嗣，其爵逐绝。
阐教王者，必力工瓦僧也，成祖初，僧智光继敕入番，其国师端竹监藏遣使入贡。永乐元年至京，帝喜，宴赉遣还。四年又贡，帝优赐，并赐其国师大板的达、律师锁南藏卜衣币。十一年乃加号灌顶慈慧净戒大国师，又封其僧领真巴儿吉监藏为阐教王，赐印诰、彩币。后比年一贡。杨三保、戴兴、侯显之使，皆继金币、佛像、法器赐焉。
宣德五年，王卒，命其子绰儿加监巴领占嗣。久之卒，命其子领占叭儿结坚参嗣。成化四年从礼官言，申三岁一贡制。明年，王卒，命其子领占坚参叭儿藏卜袭。二十年，帝遣番僧班着儿赉玺书勘合往赐。其僧惮行，至半道，伪为王印信、番文覆命，诏逮治。
正德十三年遣番僧领占劄巴等封其新王。劄巴等乞马快船三十艘载食盐，为入番买路之资。户科、户部并疏争，不听。劄巴等在途科索无厌，至吕梁，殴管洪主事李瑜几毙，恣横如此。迄嘉靖世，阐教王修贡不辍。
辅教王者，思达藏僧也。其地视乌斯藏尤远。成祖即位，命僧智光持诏招谕，赐以银币。永乐十一年封其僧南渴烈思巴为辅教王，赐诰印、彩币，数通贡使。杨三保、侯显皆往赐其国，与诸法王等。景泰七年，使来贡，自陈年老，乞令其子喃葛坚粲巴藏卜代。帝从之，封为辅教王，赐诰敕、金印、彩币、袈裟、法器。以灌顶国葛藏、右觉义桑加巴充正、副使往封。至四川，多雇牛马，任载私物。礼官请治其罪，英宗方复辟，命收其敕书，减供应之半。
成化五年，王卒，命其子喃葛劄失坚参叭藏卜嗣。六年申旧制，三年一贡，多不过百五十人，由四川雅州入。国师以下不许贡。弘治十二年，辅教等四王及长河西宣慰司并时入贡，使者至二千八百余人。礼官以供费不赀，请敕四川守臣遵制遣送，违者却还，从之。历正德、嘉靖世，奉贡不绝。
马韩又置别邑，名曰苏涂，立大木，悬铃鼓。其苏涂之义，有似西域浮屠也，而所行善恶有异。
时沙门吴进言于季龙曰：胡运将衰，晋当复兴，宜苦役晋人以厌其气。季龙于是使尚书张群发近郡男女十六万，车十万乘，运土筑华林苑及长墙于邺北，广长数十里韬燕其僚属于东明观，乐奏，酒酣，愀然长叹曰：人居世无常，别易会难。各付一杯，开意为吾饮，令必醉。知后会复何其而不饮乎！因泫然流涕，左右莫不歔欷，因宿于佛精舍等缘猕猴梯而入，杀韬，置其刀箭而去。
时有黑龙白龙各一，见于龙山，皝亲率群僚观之，去龙二百余步，祭以太牢。二龙交首嬉翔，解角而去。皝大悦，还宫，赦其境内，号新宫曰和龙，立龙翔佛寺于山上。
唐嵫入太平水路，上有瀑布数百丈。漫石在唐嵫下，郗景兴经始精舍，亦是名山之流。崒、嵊与分界，去山八十里，故曰远南。前岭鸟道，正当五十里高，左右所无，就下地形高，乃当不称。远望厘山甚奇，谓白烁尖者最高，下有良田，王敬弘经始精舍。昙济道人住孟山，名曰孟埭，芋薯之疁田敬承圣诰，恭窥前经。山野昭旷，聚落膻腥。故大慈之弘誓，拯群物之沦倾。岂寓地而空言，必有贷以善成。钦鹿野之华苑，羡灵鹫之名山。企坚固之贞林，希庵罗之芳园。虽綷容之缅邈，谓哀音之恒存。建招提于幽峰，冀振锡之息肩。庶镫王之赠席，想香积之惠餐。事在微而思通，理匪绝而可温。贾谊吊屈云：恭承嘉惠。敬承，亦此之流。聚落是墟邑，谓歌哭诤讼，有诸諠哗，不及山野为僧居止也。经教欲令在山中，皆有成文。老子云：善贷且善成。此道惠物也。鹿苑，说四真谛处。灵鹫山，说般若法华处。坚固林，说泥洹处。庵罗园，说不思议处。今旁林艺园制苑，仿佛在昔，依然托想，虽綷容缅邈，哀音若存也。招提，谓僧不能常住者，可持作坐处也。所谓息肩。镫王、香积，事出维摩经。论语云：温故知新。理既不绝，更宜复温，则可待为己之日用也。
经日，乃水陆出军，劭自登朱雀门督战。军至瓦官寺，与义军游逻相逢，游逻退走，贼遂薄垒。
永明八年四月六日，雷震，会稽山阴恒山保林寺刹上四破，电火烧塔，下佛面窗户不异也。
太子与竟陵王子良俱好释氏，立六疾馆以养穷民。风韵甚和，而性颇奢丽。宫内殿堂，皆雕饰精绮，过于上宫。开拓玄圃园，与台城北堑等。其中楼观塔宇，多聚石头，妙极山水。虑上宫望见，乃傍门列修竹，内施高鄣，造游壮数百间，施诸机巧，宜须鄣蔽，须臾成立，若应毁撤，应手迁徙。善制珍玩之物，织孔雀毛为裘，光彩金翠，过于雉头矣。以晋明帝为太子时立西池，乃启世祖引前例，求东田起小苑，上许之。永明中，二宫兵力全实，太子使宫中将吏更番役筑，宫城苑巷，制度之盛，观者倾京师。上性虽严，多布耳目，太子所为，无敢启者。后上幸豫章王宅，还过太子东田，见其弥亘华远，壮丽极目，于是大怒，收监作主帅，太子惧，皆藏匿之，由是见责。
杜按：其中二字后，南史本传作起出土山池阁楼观塔宇，穷奇极丽，费以千万。余大同，故不赘录。
帝以故宅起湘宫寺，费极奢侈。以孝武庄严刹七层，帝欲起十层，不可立，分为两刹，各五层。新安太守巢尚之罢郡还，见帝，曰：卿至湘宫寺未？我起此寺，是大功德。愿在侧曰：陛下起此寺，皆是百姓卖儿贴妇钱，佛若有知，尝悲哭哀愍，罪高佛图，有何功德？尚书令袁粲在坐，为之失色。帝乃怒，使人驱下殿，愿徐去无异容。以旧恩，少日中，已复召入。
杜按：南史本传大同，故不赘录。
上使造禅灵寺新成，车驾临视，甚悦。敞喜，要吕文显私登寺南门楼，上知之，系敞上方，而出文显为南谯郡，久之乃复。
杜按：南史本传不记此事。
十一月辛酉，贼攻陷东府城，害南浦侯萧推、中军司马杨暾。庚辰，邵陵王纶帅武州刺史萧弄璋、前谯州刺史赵伯超等入援京师，顿钟山爱敬寺杜按：南史本传无屯钟山爱敬寺句。
时高祖于钟山造大爱敬寺，骞旧墅在寺侧，有良田八十余顷，即晋丞相王导赐田也。高祖遣主书宣旨就骞求市，欲以施寺。骞答旨云：此田不卖；若是敕取，所不敢言。酬对又脱略。高祖怒，遂付市评田价，以直逼还之。由是忤旨，出为吴兴太守。
杜按：南史本传不记此事。
世祖徐妃讳昭佩，东海郯人也太清三年五月，被谴死，葬江陵瓦官寺。
杜按：南史本传较梁书记事甚多，见本书事迹篇。
既至，仍遣缵向襄阳，前刺史岳阳王察推迁未去镇，但以城西白马寺处之。
杜按：南史本传襄阳作雍州，余大同，故不录。
二年，侯景寇逼，子云逃民间。三年三月，宫城失守，东奔晋陵，馁卒于显灵寺僧房，年六十三。所著晋书一百一十卷，东宫新记二十卷。
杜按：南史本传显灵寺作显云寺余大同，故不录。
何氏自晋司空充、宋司空尚之，世奉佛法，并建立塔寺；至敬容又舍宅东为伽蓝，趋势者因助财造构，敬容并不拒，故此寺堂宇校饰，颇为宏丽，时轻薄者因呼为众造寺焉。及敬容免职出宅，止有常用器物及囊衣而已，竟无余财货，时亦以此称之。
杜按：南史本传大同，惟后接敬容特为从史胤所爱，胤在若邪山尝疾焉，有书云：田畴馆宇悉奉众僧，书经并归从弟敬容其见知如此。等语。
侯景举兵袭京师，王移入台内，留琛与司马杨曒守东府。贼寻攻陷城，放兵杀害，琛被枪未至死，贼求得之，舆至阙下，求见仆射王克、领军朱异，劝开城纳贼。克等让之，涕泣而止，贼复舆送庄严寺疗治之。
杜按：南史本传大同，故不录。
溉家门雍睦，兄弟特相友爱。初与弟洽常共居一斋，洽卒后，便舍为寺，因断腥膻，终身蔬食，别营小室，朝夕从僧徒礼诵。高祖每月三置净馔，恩礼甚笃。蒋山有延贤寺者，溉家世创立，故生平公俸，咸以供焉，略无所取。
杜按：南史本传终身蔬食后有别营小室，朝夕从僧徒礼诵。武帝每月三致净馔，思礼甚笃等语余大同。
中大通二年王立为皇太子，仍为吴郡太守。主书芮珍宗家在吴，前守宰皆倾意附之，是时珍宗假还，规遇之甚薄，珍宗还都，密奏规云不理郡事。俄征为左民尚书，郡吏民千余人诣阙请留，表三奏，上不许。寻以本官领右军将军，未拜，复为散骑常侍、太子中庶子，领步兵校尉。规辞疾不拜，于钟山宋熙寺筑室居焉。
杜按：南史本传文略异，意同，故不录。
洽少有才思，高祖令制同泰、大爱敬二寺刹下铭，其文甚美。
杜按：南史本传不记此事。
刘潜字孝仪，秘书监孝绰弟也起家镇右始兴王法曹行参军，随府益州，兼记室。王入为中抚军，转主簿，迁尚书殿中郎。敕令制雍州平等寺金像碑，文甚宏丽。
杜按：南史本传文稍异，意同，故不录。
次新亭，贼列阵于中兴寺，相持至晚，各解归景登禅灵寺门合，望粲营未立，便率锐卒来攻。
杜按：南史本传同，故不录。
景帅船舰并集北寺僧辩旋于江陵，因被诏会众军西讨，督舟师二万，舆驾出天居寺饯行。
刘昙净字元光，彭城吕人也母丧权瘗药王寺，时天寒，昙净身衣单布，庐于瘗所，昼夜哭泣不绝声，哀感行路，未及期而卒。
杜按：南史谓刘昙净为刘慧斐子，并附其传，见本书人物篇。
在荆州历为郡县，所得俸秩，不及妻孥，专拟还乡造寺，以申感思。
杜按：南史本传大同，故不录。
时居士何胤筑室若邪山，山发洪水，漂拔树石，此室独存，元简命嵘作瑞室颂以旌表之，辞甚典丽。
杜按：南史本传同，故不录。
是时，高祖以三桥旧宅为光宅寺，敕兴嗣与陆倕各制寺碑，及成俱奏，高祖用兴嗣所制者。
杜按：南史本传大同，故不录。
河南王者，其先出自鲜卑慕容氏国中有佛法梁兴，进代为征西将军。代死，子伏连筹袭爵位。天监十三年，遣使献金装马脑钟二口，又表于益州立九层佛寺，诏许焉。
杜按：南史。夷貊下同，故不录。
材官将军宋嶷降贼，因为立计，引玄武湖水灌台城，城外水起数尺，阙前御街并为洪波矣。又烧南岸民居营寺，莫不咸尽。
司州刺史柳仲礼、衡州刺史韦粲、南陵太守陈文彻、宣猛将军李孝钦等，皆来赴援。乃登禅灵寺门楼望之，见韦粲营垒未合，先渡兵击之是月，百济使至，见城邑丘墟，于端门外号泣，行路见者莫不洒泪。景闻之大怒，送小庄严寺禁止，不听出入僧辩进军次张公洲。景以卢晖略守石头，纥奚斤守捍国城。悉逼百姓及军士家累入台城内。僧辩焚景水栅，入淮，至禅灵寺渚，景大惊，乃缘淮立栅，自石头至朱雀航。使王伟、索超世、吕季略守台城，宋长贵守延祚寺。
杜按：南史本传文稍简，意同，故不赘录。
六月丁卯，大雨，震大皇寺刹、庄严寺露盘、重阳阁东楼、千秋门内槐树、鸿胪府门。
杜按：南史本纪同，故不录。
至是隋军南北道并进。后主遣骠骑大将军、司徒豫章王叔英屯朝堂，萧摩诃屯乐游苑，樊毅屯耆阇寺，鲁广达屯白土冈，忠武将军孔范屯宝田寺。
杜按：南史本纪不载上两寺院名。
及世祖为彪所袭，文育时顿城北香岩寺，世祖夜往趋之，因共立栅。
及文帝为彪所袭，文育时顿城北香岩寺，文帝夜往趋之。彪又来攻，文育苦战，遂破平彪。
丁巳，罢畜鹰鹞之所，以其地为报德佛寺。
杜按：北史本纪同，故不录。
冬十月丁巳，起七宝永安行殿辛未，舆驾幸建明佛寺。
杜按：北史本纪同，故不录。
承明元年，尊曰太皇太后，复临朝听政高祖诏曰：朕以虚寡，幼纂宝历，仰恃慈明，缉宁四海，欲报之德，正觉是凭，诸鸷鸟伤生之类，宜放之山林。其以此地为太皇太后经始灵塔。于是罢鹰师曹，以其地为报德佛寺。太后与高祖游于方山，顾瞻川阜，有终焉之志，因谓群臣曰：舜葬苍梧，二妃不从。岂必远祔山陵，然后为贵哉！吾百年之后，神其安此。高祖乃诏有司营建寿陵于方山，又起永固石室，将终为清庙焉。太和五年起作，八年而成，刊石立碑，颂太后功德。太后以高祖富于春秋，乃作劝戒歌三百余章，又作皇诰十八篇，文多不载。太后立文宣王庙于长安，又立思燕佛图于龙城，皆刊石立碑。
杜按：北史本纪文稍简，意同，故不录。
正光五年秋，灵太后对肃宗谓群臣曰：隔绝我母子，不听我往来儿间，复何用我为？放我出家，我当永绝人间，修道于嵩高闲居寺。先帝圣鉴，鉴于未然，本营此寺者正为我今日。欲自下发。肃宗与群臣大惧，叩头泣涕，殷勤苦请。灵太后声色甚厉，意殊不回。肃宗乃宿于嘉福殿，积数日，遂与太后密谋图叉。肃宗内虽图之，外形弥密，灵太后瞋忿之言，欲得往来显阳之意，皆以告叉。又对叉流涕，叙太后欲出家，忧怖之心。如此密言，日有数四。叉殊不为疑，乃劝肃宗从太后意。于是太后数御显阳，二宫无复禁碍。
杜按：北史本纪文稍简，意同，故不录。
澄又表曰：今墉雉素修，厩库崇列，虽府寺胶塾，少有未周，大抵省府粗得庇憩理务，诸寺灵塔俱足致虔讲道。唯明堂辟雍，国礼之大。来冬司徒兵至，讲筹量灭彻，专力经营，务令早就灵太后锐于缮兴，在京师则起永宁、太上公等佛寺，功费不少，外州各造五级佛图。又数为一切斋会，施物动至万计。百姓疲于土木之功，金银之价为之踊上，削夺百官事力，费损库藏，兼曲赉左右，日有数千。澄故有此表。
杜按：北史本传略元澄上表，余大同。
鸾爱乐佛道，修持五戒，不饮酒食肉，积岁长斋。缮起佛寺，劝率百姓，共为土木之劳，公私费扰，颇为民患。世宗闻而诏曰：鸾亲唯宗懿，作牧大州，民物殷繁，绥宁所属，宜克己厉诚，崇清树惠，而乃骤相征发，专为烦扰，编户嗷嗷，家怀嗟怨。北州土广，奸乱是由，准法寻愆，应加肃黜。以鸾戚属，情有未忍，可遣使者，以义督责，夺禄一周，微示威罚也。
鸾爱乐佛道，缮起佛寺，劝率百姓，大为土木之劳，公私费扰，颇为民患。宣武闻之，诏夺禄一周。
僧渊卒，年七十余。伯麟虽往奔赴，不敢入家，哭沙门寺。
永宁寺塔大兴，经营务广，灵太后曾幸作所，凡有顾问，熠敷陈指画，无所遗阙，太后善之。久之，除冠军将军、中散大夫。
杜按：北史本传熠作耀，所录与佛教有关事，与魏书同，故不录。
世宗、肃宗时，豫州人柳俭、殿中将军关文备、郭安兴并机巧。洛中制永宁寺九层佛图，安兴为匠也。
杜按：北史本传同，故不录。
出至永巷，遇兵被执，送华林园，于雀离佛院令刘桃枝拉而杀之，时年三十六。大雾三日，朝野冤惜之。
杜按：北史本传同，故不录。
韩贤，字普贤天平初，为洛州刺史。民韩木兰等率土民作逆，贤击破之，亲自按检，欲收甲仗。有一贼窘迫，藏于死尸之间，见贤将至，忽起斫之，断其胫而卒。贤虽武将，性和直，不甚贪暴，所历虽无善政，不为吏民所苦。昔汉明帝时，西域以白马负佛经送洛，因立白马寺，其经函传在此寺，形制淳朴，世以为古物，历代藏宝。贤无故斫破之，未几而死，论者或谓贤因此至祸。
杜按：北史文稍简，意同，故不录。
始汉明帝时，西域以白马负佛经送洛，因立白马寺。其经函传于此寺，形制厚朴，世以古物，历代宝之。贤知，故斫破之，未几而死。论者谓因此致祸。
显祖尝登童子佛寺，望并州城曰：此是何等城？或曰：此是金城汤池，天府之国。帝云：我谓唐邕是金城，此非金城也。其见重如此。
杜按：北史本传大同，故不录。
河清三年，突厥入境，代、忻二牧悉是细马，合数万匹，在五台山北柏谷中避贼。贼退后，敕建就彼检校，续使人诣建间领马，送定州付民养饲。
杜按：北史本传大同，故不录。
韩使君佛寺前过，浮图三层，有鸣铎焉初，绍远为太常，广召工人，创造乐器，土木丝竹，各得其宜。为黄钟不调，绍远每以为意。尝因退朝，经韩使君佛寺前过，浮图三层之上，有鸣铎焉。忽闻其音，雅合宫调，取而配奏，方始克谐。绍远乃启世宗行之。
杜按：北史本传大同，故不录。
至天统中，又毁东宫，造修文、偃武、隆基嫔嫱诸院，起玳瑁楼。又于游豫园穿池，周以列馆，中起三山，构台，以象沧海，并大修佛寺，劳役钜万计。财用不给，乃灭朝士之禄，断诸曹粮膳，及九州军人常赐以供之。
大冢宰宇文护见而礼之，以其女新兴主妻焉。见护专权，恐祸及己，逃入山中，为叔父所逼，卒不获免。然威每屏居山寺，以讽读为娱。未几，授使持节、车骑大将军、仪同三司，改封怀道县公。
杜按：北史本传大同，故不录。
彦之又崇信佛道，于城内立浮图二所，并十五层。开皇十一年，州人张元暴死，数日乃苏，云游天上，见新构一堂，制极崇丽。元问其故，人云潞州刺史辛彦之有功德，造此堂以待之。彦之闻而不悦。其年卒官。
杜按：北史本传大同，故不录。
士谦服阕，舍宅为伽蓝，脱身而出。
杜按：北史本传同，故不录。
侯景之乱，鼎兄昂卒于京城，鼎负尸出，寄于中兴寺。求棺无所得，鼎哀愤恸哭，忽见江中有物，流至鼎所，鼎切异之。往见，乃新棺也，因以充殓。元帝闻之，以为精诚所感至德初，鼎尽质货田宅，寓居僧寺。友人大匠卿毛彪问其故，答曰：江东王气尽于此矣。吾与尔当葬长安。期运将及，故破产耳。
杜按：南史本传大同，故不录。
先是武帝立禅灵寺于都下，当世以为壮观，天意若曰禅者禅也，灵者神明之目也，武帝晏驾而鼎业倾移也。
杜按：北齐书本纪不载此事。
禅岗寺、禅乡寺、禅亭寺、禅封寺丁父艰，居丧有孝性，家素事佛，凡为父起四寺，南岸南岗下，名曰禅岗寺，曲阿旧乡宅，名曰禅乡寺，京口墓亭，名曰禅亭寺，所封封阳县，名曰禅封寺。谓国僚曰：封秩盖鲜，而兄弟甚多，若使全关一人，则在我让。若人人等分，又事可悲耻。寺众既立，自宜悉供僧众。由此国秩不复下均惠开素刚，至是益不得志，寺内所住斋前，有向种花草甚美，惠开悉划除，列种白杨树。每谓人曰：人生不得行胸怀，虽寿百岁，犹为夭也。
禅岗寺、禅乡寺、禅亭寺、禅封寺丁父艰，居丧有孝性。家素事佛，凡为父起四寺：南岗下名曰禅岗寺，曲阿旧乡宅名曰禅乡寺，京口墓亭，名曰禅亭寺，所封封阳县，名曰禅封寺。谓国僚曰：封秩鲜而兄弟甚多，若全关一人，则在我所让，若人人等分，又事可悲耻。寺众既立，自宜悉供僧众。惠开素有大志，至蜀欲广树经略。善于叙述，闻其言者皆以为大功可立明识过人，尝供三千沙门，一阅其名，退无所失。
寺内所住斋前，向种花草其美，惠开悉划除别种白杨。每谓人曰：人生不得行胸怀，虽寿百岁犹为夭也。
彦回薨，澄以钱一万一千就招提寺赎高帝所赐彦回白貂坐褥，坏作裘及缨，又赎彦回介帻犀导及彦回常所乘黄牛。
孝绰弟潜字孝仪，幼孤，与诸兄弟相勖以学，并工属文。孝绰尝云三笔六诗，三即孝仪，六谓孝威也。
举秀才，累迁尚殿中郎。敕令制雍州平等寺金像碑，文甚宏丽。
时明帝不重儒术，曼容宅在瓦官寺东，施高坐于听事，有宾客辄升高坐为讲说，生徒常数十百人。
杜按：南史本传同，故不录。
德基少游学京邑，积年不归，衣资罄乏，又耻服故弊，盛冬止衣夹襦裤。尝于白马寺前逢一妇人，容服甚盛，呼德基入寺门，脱白纶巾以赠之。仍谓曰：君方为重器，不久贫寒，故以此相遗耳。德基问妪姓名，不答而去。德基于礼记称为精明，居以传授，累迁尚书祠部郎。德基虽不至大官，而三世儒学，俱为祠部，时论美其不坠焉。
杜按：南史本传大同，故不录。
帝出云龙门，兆逼帝幸永宁佛寺，杀皇子甲子，崩于城内三级佛寺。
杜按：北史本纪谓帝遇弑于城内三级佛寺。余大同，不赘录。
王既绝言，垂将一纪，居于龙花寺，无所交通。
杜按：北史本纪同。
兰根忌帝雅德，还致毁谤，竟从崔㥄议，废帝于崇训佛寺，而立平阳王修为帝。
杜按：北史本纪同，故不录。
二年春正月己亥，车驾幸崧高石窟灵岩寺。
须臾，帝饮酒，遇鸩而崩，时年二十五。谥曰孝武。殡于草堂佛寺，十余年乃葬云陵。
杜按：魏书本纪不载殡于草堂佛寺事。
晋阳西山大佛像、大慈寺、宝林寺凿晋阳西山为大佛像，一夜燃油万盆，光照宫内。又为胡昭仪起大慈寺，未成，改为穆皇后大宝林寺，穷极工巧，运石填泉，劳费亿计，人牛死者不可胜纪。
杜按：北史本纪同，故不录。
寻幸永宁寺，亲建刹于九级之基，僧尼士女赴者数万人。及改葬文昭高后，太后不欲令肃宗王事，乃自为丧主。
杜按：北史本传亲见作观，余同，故不录。
后雅好读书，识达今古，凡言事皆与上意合，宫中称为二圣。尝梦周阿史那后，言受罪辛苦，求营功德。明日言之，上为立寺追福焉。
杜按：隋书本传不记此事。
为副使聘于江南。江南多以僧寺停客，出入常袒露。还，坐事解。
彝敷政陇右，多所制立，宣布新风，革其旧俗，民庶爱仰之。为国造佛寺名曰兴皇，诸有罪咎者，随其轻重，谪为土木之功，无复鞭杖之罚虽年向六十，加之风疾，而自强人事，孜孜无怠。公私法集，衣冠从事；延请道俗，修营斋讲；好善钦贤，爱奖人物。南北新旧，莫不多之。彝仅有余命，沙门寺与其比邻，舆致于寺。远近闻见，莫不惋骇。
帝步出云龙门外，为兆骑所絷，幽于永宁佛寺。兆扑杀皇子，污辱妃嫔，纵兵虏掠。停洛旬余，先命卫送庄帝于晋阳。兆后于河梁监阅财货，遂害帝于三级寺。
杜按：北史本传大同，故不录。
伯卿子师上，聪敏好学，雅有词致。外祖魏收无子，惟有一女，生师上，甚爱重之，童乱便自教属文，有名于世。后与范阳庐公顺俱为符玺郎，待诏文林馆。与博陵崔君洽同志友善，从驾晋阳，寓居僧寺，朝士谓之康寺三少，为物论推许若此。
初，武皇后贞观末随太宗嫔御居于感业寺，后及左右数为之言，高宗由是复召入宫，立为昭仪。
三月辛亥，展大射礼。丁卯，长女追封安定公主，谥曰思，其卤簿鼓吹及供葬所须，并如亲王之制，于德业寺迁于崇敬寺。
秋七月有沙门十人伪撰大云经，表上之，盛言神皇受命之事。制颁于天下，令诸州各置大云寺，总度僧千人。
杜按：新唐书本纪此仅有颁大云经于天下七字。
辛未，贬邢文伟为珍州刺史。置大云寺。
至则天始毁东都乾元殿，以其地立明堂，其制淫侈，无复可观，皆不足记。其后火焚之，既而又复立；开元五年，复以为乾元殿而不毁。初，则天以木为瓦，夹纻漆之。二十五年，玄宗遣将作大匠康言素毁之。
证圣元年正月丙申夜，明堂火，武太后欲避正殿，彻乐十八年二月丙寅，大雨雪，俄而雷震，左飞龙厩灾。占曰：天火烧厩，兵大起。十月乙丑，东都宫佛光寺火。
则天尝幸万安山玉泉寺，以山迳危悬，欲御腰舆而上。方庆谏曰：昔汉元帝尝祭庙，出便门，御楼船，光禄勋张猛奏曰：乘船危，就桥安。元帝乃从桥，即前代旧事。今山径危险，石路曲狭，上瞻骇目，下视寒心，比于楼船，安危不等，陛下蒸人父母，奈何践此畏途？伏望停舆驻跸。则天纳其言而止。是岁，改封石泉子。
是时，张易之请移京城大德僧十人配定州私置寺，僧等苦诉，元之断停，易之屡以为言，元之终不纳。由是为易之所谮，改为司仆卿，知政事如故，使充灵武道大总官。
庚寅，改中兴寺、观为龙兴，内外不得言中兴夏四月辛巳，以嗣雍王守礼女为金城公主，出降吐蕃赞普。庚寅，幸荐福寺，曲赦雍州。
十年二月四日，伊水泛涨，毁都城南龙门天竺、奉先寺，坏罗郭东南角，平地水深六尺已上，入漕河，水次屋舍树木荡尽。
八月八日，渑池县夜有暴雨，涧水、谷水涨合，毁郭邑百余家及普门佛寺。
八月乙卯，诏以兴圣寺是高祖旧宅，有柿树，天授中枯死，至是重生，大赦天下。
至六月，中宗暴崩，韦后临朝称制。韦温、宗楚客、纪处讷等谋倾宗社，以睿宗介弟之重，先谋不利。道士冯道力、处士刘承祖皆善于占兆，诣上布诚款。上所居里名隆庆，时人语讹以隆为龙；韦庶人称制，改元又为唐隆，皆符御名。上益自负，乃与太平公主谋之，公主喜，以子崇简从。上乃与崇简、朝邑尉刘幽求、长上折冲麻嗣宗、押万骑果毅葛福顺李仙凫、宝昌寺僧普润等定策诛之。
壬寅，与贼将安守忠、李归仁等战于香积寺西北，贼军大败，斩首六万级，贼帅张通儒弃京城东走。
十一月乙未，怀恩与蕃军自溃，京师解严。丁未，子仪自泾阳入觐，诏宰臣百僚迎之于开远门，上御安福寺待之九月庚申，京兆尹黎干以京城薪炭不给，奏开漕渠，自南山谷口入京城，至荐福寺东街，北抵景风、延喜门入苑，阔八尺，深一丈。渠成，是日上幸安福门以观之。
庚子，回纥请于河南府、太原府置摩尼寺，许之。
安国寺、慈恩寺、千福寺、开业寺、章敬寺是日，上幸安国寺观于兰盆壬戌，盛饰安国、慈恩、千福、开业、章敬等寺，纵吐蕃使者观之。
辛酉，太和长公主发赴回纥，上以半仗御通化门临送，群臣班于章敬寺前。
丙申，盐铁使王播奏：扬州城内，旧漕河水浅，舟船涩滞，输不及期程。今从阊门外古七里港开河，向东屈曲，取禅智寺桥，东通旧官河，计长一十九里。其功役所费，当使自方圆支遣。从之。
甲辰，禁中巳时昭德寺火，直宣政殿之东，至午未间，北风起，火势益甚，至暮稍息。
太和二年十一月，宫中昭德寺火。寺在宣政殿东隔垣，火势将及，宰臣、两省、京兆尹、中尉、枢密，皆环立于日华门外，令神策兵士救之，晡后稍息。
三月，太和公主至京师，百官班于章敬寺迎谒，仍令所司告宪宗、穆宗二室六月，西内神龙寺灾。
魏博衙军杀其帅乐彦祯于龙兴寺，又击乐从训，败之。
四月庚子上幸陟屺寺，宴从官于韩建所献御庄。
丙午，全忠奏：得宰相柳璨记事，欲拆北邙山下玄元观移入都内，于清化坊取旧昭明寺基，建置太微宫，准备十月九日南郊行事。缘延资库盐铁并无物力，令臣商量者。臣已牒判六军诸卫张全义指挥工作讫。优诏嘉之。
二年三月，琦入为相长安城中，竞为盗铸，寺观钟及铜像，多坏为钱。奸人豪族，犯禁者不绝。
上元二年，京师自七月霖雨，八月尽方止。京城宫寺庐舍多坏，街市沟渠中漉得小鱼二年夏，洛阳大雨，水坏二十余坊及寺观廨舍。
大历十年二月，庄严寺佛图灾。初有疾风，震雷薄击，俄而火从佛图中出，寺僧数百人急救之，乃止，栋宇无损。
贞元七年，苏州火。十九年四月，家令寺火。二十年四月，开业寺火。
太和八年六月癸未，暴风雷雨坏长安县廨及经行寺塔。
开成元年夏六月，凤翔麟游县暴风雨，飘害九成宫正殿及慈善寺佛舍，坏百姓屋三百间，死者百余人，牛马不知其数。
大顺二年七月，汴州相国寺佛阁灾。是日晚，微雨，震电，寺僧见赤块在三门楼藤网中，周绕一匝而火作。良久，赤块北飞，越前殿飞入佛阁网中，如三门周绕转而火作。如是三日不息，讫为灰烬。
及潼关失守，从幸至马嵬，禁军大将陈玄礼密启太子，诛国忠父子。既而四军不散，玄宗遣力士宣问，对曰：贼本尚在，盖指贵妃也。力士复奏，帝不获已，与妃诀，遂缢死于佛室。时年三十八，瘗于驿西道侧。
太后尝幸骊山，登石瓮寺，上命景王率禁军侍从，帝自于昭应奉迎，游豫行乐，数日方还。敬宗即位，尊为太皇太后。
天宝六载八月，仙芝虏勃律王及公主趣赤佛堂路班师。
尝有贼剽掠泾阳县界，于僧寺中椎牛酾酒，连夜酣饮，去光远营四十里。光远侦知之，率马步二千乙夜趋其所。贼徒多醉，光远领百余骑持满扼其要，分命骁勇持陌刀呼而斩之，杀贼徒二千余人，虏马千疋，俘其渠酋一人。贼中以光远勇劲，常避其锋。
晞，子仪第三子从广平王收复两京，晞力战于香积寺、陕西，皆出奇兵克捷，以功加银青光禄大夫、鸿胪卿。
后其大将周曾等谋袭汝州，因回兵杀希烈，奉真卿为节度。事泄，希烈杀曾等，遂送真卿于龙兴寺。真卿度必死，乃作遗表，自为墓志、祭文，常指寝室西壁下云：吾殡所也。
然自关中多难，滉即于所部闭关梁，筑石头五城，自京口至玉山，禁马牛出境，造楼船战舰三十余艘，以舟师五千人由海门扬威武，至申浦而还；毁撤上元县佛寺道观四十余所，修坞壁，建业抵京岘，楼雉相属，以佛殿材于石头城缮置馆第数十。时滉以国家多难，恐有永嘉渡江之事，以为备预，以迎銮驾，亦申儆自守也以其所亲吏卢复为宣州刺史、采石军使，增营垒，教习长兵。以佛寺铜钟铸弩牙兵器。陈少游时镇扬州，以甲士三千人临江大阅，滉亦以兵三千人临金山，与少游相应，楼船于江中，以金银缯彩互相聘赉。
是时，承宗、师道之盗，所在窃发，焚襄州佛寺，斩建陵门戟，烧献陵寝宫，欲伏甲屠洛阳。
高崇文，其先渤海人贞元中，随韩全义镇长武城，治军有声。五年夏，吐蕃三万寇宁州，崇文率甲士三千救之，战于佛堂原，大破之，死者过半。
吐蕃三万寇宁州，崇文率兵三千往救，战佛堂原，大破之，封渤海郡王。
可及善音律，尤能转喉为新声，音辞曲折，听者忘倦尝于安国寺作菩萨蛮舞，如佛降生，帝益怜之。
四月，趋广陵，营于大明寺。扬州大骇。
力士资产殷厚，非王侯能拟，于来庭坊造宝寿佛寺、兴宁坊造华封道士观，宝殿珍台，侔于国力。于京城西北截澧水作碾，并转五轮，日碾麦三百斛。初，宝寿寺钟成，力士斋庆之，举朝毕至。凡击钟者，一击百千；有规其意者，击至二十杵，少尚十杵。
大历二年，朝恩献通化门外赐庄为寺，以资章敬太后冥福，仍请以章敬为名，复加兴造，穷极壮丽。以城中材木不足充费，乃奏坏曲江亭馆、华清宫观楼及百司行廨、将相没官宅给其用，土木之役，仅逾万亿。三年，让判国子监事，加韩国公。章敬太后忌日，百僚于兴唐寺行香，朝恩置斋馔于寺外之车坊，延宰臣百僚就食。朝思恣口谈时政，公卿惕息。
许景先，常州义兴人，后徙家洛阳。少举进士，授夏阳尉。神龙初，东都起圣善寺报慈阁。景先诣阙献大像阁赋，词甚美丽，擢拜左拾遗。
至德二载九月关内行营节度使王思礼为后军，屯于香积寺。
永泰元年三月，吐蕃请和，遣宰相元载、杜鸿渐等于兴唐寺与之盟而罢。
六月，西内神龙寺火。辛酉，李德裕为司徒。
大历十年二月，庄严寺浮图灾。初有疾风震电，俄而火从浮图中出十九年四月，家令寺火。
大和二年，内昭德寺火，延禁中野狐落，野狐落者，宫人所居也，死者数百人。
开成元年闰五月丙戌，乌集唐安寺，逾月散。雀集玄法寺，燕集萧望之冢。
大顺二年六月乙酉，幽州市楼灾，延及数百步。七月癸丑甲夜，汴州相国寺佛阁灾。是日暮，微雨震电，或见有赤块转门谯藤网中，周而火作。顷之，赤块北飞，转佛阁藤网中，亦周而火作。
于时，岁犯左执法，术家又言怀贞且有祸，大惧，表请为安国寺奴，不许。逾年，复同中书门下三品，兼太子詹事，监修国史。
李嗣业为前军，元帅为中军，子仪副之，王思礼为后军，阵香积寺之北，距沣水，临大川，弥亘一舍。
明日，孟涉屯白华，尚可孤屯望仙门，骆元光屯章敬寺，晟屯安国寺。
又造神龙佛祠，须材五十尺者。延龄妄秦：同州得大谷，木数千章，度皆八十尺。帝曰：吾闻开元时，近山无巨木，求之岚、胜间。今何地之近，材之良邪？延龄曰：异材瑰产，处处有之，待圣主乃出。今生近辅，岂开元所当得也！帝悦。
留守裴度辟为判官。度修福先寺，将立碑，求文于白居易。湜怒曰：近舍湜而远取居易，请从此辞。度谢之。湜即请斗酒，饮酣，援笔立就。度赠以车马缯彩甚厚，湜大怒曰：自吾为顾况集序，未常许人。今碑字三千，字三缣，何遇我薄邪？度笑曰：不羁之才也。从而酬之。
懿宗诞日，宴慈恩寺，隐侍母以安舆临观，宰相方率百官拜恩于廷，即回班候夫人起居，搢绅以为荣。
源八岁家覆，俘为奴，转侧民间。及史朝义败，故吏识源于洛阳者赎出之，归其宗属。代宗闻，授河南府参军，迁司农主簿。以父死贼手，常悲愤，不仕不娶，绝酒荤。惠林佛祠者，憕旧墅也，源依祠居，阖户日一食。祠殿，其先寝也，每过必趋，未始践阶。自营墓为终制，时时偃卧埏中。
抽矢回射佛寺浮图，矢着砖，曰：吾破贼还，必灭贺兰，此矢所以志也！
会昭陵寝宫为原火延燔，而客祭瑶台佛寺。又故宫在山上，乏水泉，作者惮劳，欲即行宫作寝，诏宰相百官议。
汴有相国寺，或传佛躯汗流，玄佐自往大施金帛，于是将吏、商贾奔走输金钱，惟恐后。十日，玄佐敕止，籍所入得巨万，因以赡军。其权谲类若此。
帝乃诏广平王为元帅，使怀恩统回纥兵，从王战香积寺北。
十二月乙丑腊福建节度使王审知奏，舍钱造寺一所，请赐寺额。敕名大梁万岁之寺，仍许度僧四十九人。
开平四年正月壬辰朔壬寅，幸保宁球场，锡宴宰臣及文武百官赐湖南开元寺禅长老可复号惠光大师，仍赐紫衣。
是月，班师过汴，汴帅迎劳于封禅寺，请武皇休于府第，乃以从官三百人及监军使陈景思馆于上源驿。
光启末，彦贞子从训骄盈太横，招聚兵甲，欲诛牙军。牙军怒，聚噪攻之，从训出据相州。牙军废彦贞，囚于龙兴寺，逼令为僧，寻杀之，推小校赵文建为留后。
明年冬，时经保敬爱寺，罕之保苑中飞龙厩，罕之激励其众攻敬爱寺，数日，因风纵火，尽燔之，经众奔窜，追斩殆尽。
天祐十九年春正月甲午帝至定州，王都迎谒，是夜宿于开元寺。
四月丁卯幸龙虎门，召宰臣、学士、金吾上将军、大将军待宴广化寺。
六月乙卯，诏修天宫佛寺。又，湖南奏：潭州僧法思、桂州僧归真并乞赐紫衣。从之八月庚申丙子，阅四蕃将军、屯卫兵士于天津桥，南至龙门广化寺太祖击蔡贼于板桥、赤缸、酸枣门、封禅寺、枯河北，存节皆预其行。
帝先至汴州，攻封丘门，汴将王瓒开门迎降。帝至建国门，闻梁主已殂，乃号令安抚，回军于封禅寺。
景福二年春，匡威帅精骑数万，再来赴援，会匡威弟匡俦夺据兄位，匡威退无归路，镕乃延入府第，馆于宝寿佛寺。
及王师袭汴，时瓒为开封府尹。梁主闻王师将至，自登建国门楼，日夜垂泣，时持国宝谓瓒曰：吾终保有此者，系卿耳。令瓒阅市人散徒，登城为备，洎明宗至封丘门，瓒开门迎降。翌日，庄宗御玄德殿，瓒与百官待罪及进币马，诏释之，仍令收梁主尸，备槥椟权厝于佛寺，漆首函送于郊社。
圣善寺、无畏师塔、龙门广化寺光启初，爽卒，其子仲方为留后。部将刘经与李罕之争据洛阳，罕之败经于圣善寺，乘胜欲攻河阳，营于洛口。
案洛阳搢绅旧闻记王诚信，每水旱祈祭，必具汤沐，素食别寝，至祠祭所，俨然若对至尊，容如不足。遇旱，祈祷未雨，左右必曰王可开塔，即无畏师塔也，在龙门广化寺。王即依言而开塔，未尝不澍雨，故当时俚谚云：王祷雨，买雨具。
从子翘，于梁贞明中亦为翰林学士。天成中，为给事中，因转对上言，以星辰合度，风雨应时，请御前香一合，帝亲爇一炷，余令于塔庙中焚之，贵表精至。议者以翘时推名族而忽有此请，乃近诸妖佞耳。物望由是减之。
翌日，符彦超诛吕、郑，军城大乱，燔剽达曙。宪初闻有变，出奔沂州。既而有司纠其委城之罪，四月二十四日，赐死于晋阳之千佛院。
八年，从驾归汴，寄居于封禅寺，遇疾而卒，年六十三。赠太尉，再赠太师。
二年，及晋高祖入洛，延皓逃匿龙门广化寺，数日，自经而死。
十二月甲戌朔戊子，以河阳潜龙旧宅为开晋禅院，邢州潜龙旧宅为广法禅院。
武皇伪戮罪人首级以奉诏，匿承业于斛律寺，昭宗遇弑，乃复请为监军。
天福十二年春正月癸巳，晋少帝蒙尘于封禅寺。
韩恽，字子重，太原晋阳人天福七年夏，车驾在邺，恽病脚气，卒于龙兴寺，时年六十余。
崔廷勋，不知何许人也。形貌魁伟，美须髯。幼陷契丹，历伪命云州节度使，官至待中。契丹入汴，迁少帝于封禅寺，遣廷勋以兵防守，寻授河阳节度使，甚得民情。
夏四月丁巳，幸柏谷寺。
九月壬申朔，以东京旧宅皇建禅院。
天清寺、天寿寺、显静寺、显宁寺冬十月丙辰，赐京城内新修四寺额，以天清、天寿、显静、显宁为名。
，江南进奉使商崇仪代李景捧寿觞以献。
案宋类苑云：汤悦，父殷举，唐末有才名。本名崇义，建隆初，避宣祖讳改姓汤。初在吴为舍人，受诏撰扬州孝先寺碑，世宗亲征，驻跸此寺，读其文赏叹。及画江议定，后主遣悦入贡，世宗为之加礼。
贵妃张氏，恒州真定人也。汉隐帝末，萧墙变起，屠害大臣，太祖在邺都被谗，妃与诸皇属同日遇害于东京旧第。太祖践祚，追册为贵妃，发哀，故世宗有起复之命。世宗嗣位，以太祖旧宅即妃遇祸之地，因施为僧院，以皇建为名焉。
王殷，瀛州人殷自言生于魏州之开元寺，既长从军，渐为偏将是岁春末，邺城寺钟悬绝而落，又火光出幡竿之上。殷之入觐也，都人饯于离亭，上马失镫，翻坠于地，人讶其不祥，果及于祸。太祖寻令澶帅郑仁诲赴邺，殷次子为衙内指挥使，不出候谒，仁诲诛之，迁其家属于登州。
扈载，少好学，善属文，赋颂碑赞尤其所长。广顺初，随计于礼部，文价为一时之最，是岁升高等。载因游相国寺，见庭竹可爱，作碧鲜赋题其壁。世宗闻之，遣小黄门就壁录之，览而称善，因拜水部员外郎知制诰，迁翰林学士，赐绯。
扈载因游相国寺，见庭竹可爱，作碧鲜贼，题其壁，世宗闻之，遣小黄门就壁录之，览而称善，因拜水部员外郎、知制诰。
时后唐武皇上表，请讨三镇以宁关辅。是岁七月昭宗登承天门楼避乱，令捧日都将李云守楼下，继鹏率众攻云。昭宗凭轩慰谕，继鹏弯弧大呼，矢拂御衣，中楼桷。侍臣掖昭宗下楼还宫，继鹏即纵火攻宫门。昭宗召诸王谋其所向，李云奏曰：事急矣，请且幸臣营。云乃与扈跸都将李君庆卫昭宗出启夏门，驻华严寺。晡晚，出幸南山之莎城，驻于石门山之佛寺。
光启三年行密攻广陵，营于大明寺，秦、毕出兵以攻行密之营，短兵才接，行密伪遁，秦、毕之兵争入其栅，以取金帛，行密发伏兵以击之，秦、毕大败，退走其壁，自是不复出战。
长兴二年四月辛丑，汴州封禅寺门扉上欻然火起，延烧近舍。
过汴州，休军封禅寺。
癸丑，寒食，望祭于蒲池友裕败瑾于石佛山，瑾走。
太祖东追黄巢，还军过梁，馆于封禅寺。
友裕败溥于石佛山，瑾收余兵去。
梁攻郓州，朱瑾来救存发伏击之，遂败瑾等于石佛山，存中流矢卒。
其后崔胤诛宦官，宦官在外者，悉诏所在杀之。晋王怜承业，不忍杀，匿之斛律寺。
彦超即率军府将吏步出西门三十里致祭，迎于开元寺，塑像以事之，日常一至，又使民家立黄幡以禳之。
潞王从珂自凤翔以兵犯京师，愍帝出奔于卫州。宰相冯道、李愚集百官于天宫寺，将出迎潞王于郊允事汉为吏部侍郎，隐帝诛戮大臣，京师皆恐，允常退朝不敢还家，止于相国寺。周太祖以兵入京师，允匿于佛殿承尘，坠而卒，年六十五。
后升自润州入觐，知训与饮与山光寺，又欲害之，徐知谏以其谋告升，升起遁去。
天复二年徐绾与许再思叛成及代镠与绾战，斩首百余级，绾屯龙兴寺。
欲自立，惧众不附，以雪峰寺僧卓俨明示众曰：此非常人也。被以衮冕，率诸将吏北面而臣之。已而又杀俨明，乃自立建隆寺、崇夏寺、相国寺二年春正月戊申，以扬州行宫为建隆寺辛亥，幸崇夏寺，观修三门己巳，幸相国寺，遂幸国子监五月甲子，幸相国寺祷雨，遂幸迎春苑宴射甲申复幸相国寺祷雨。
乙未，金人陷泰州。是日，金人弑其主亮于扬州龟山寺。
癸卯，权攒慈懿皇后于临安府南山之修吉寺。
大元兵至高亭山遣人召陈宜中于清澳，宜中来谒，复召张世杰于定海，世杰亦以所部兵来温之江心寺。高宗南奔时尝至是，有御座在寺中，众相率哭座下，奉是为天下兵马都元帅，昺副之。
守信累任节镇，专务聚敛，积财钜万。尤信奉释氏，在西京建崇德寺，募民辇瓦木，驱迫甚急，而佣直不给，人多苦之。
周广顺三年，率内外亲属并所部兵千余人，及煮盐户长幼七千余口，牛马万计，舟数百艘，航海归周。至沧州，刺史李晖以闻。周祖颇疑之，令馆于封禅寺，俄赐袭衣、银带、钱十万、绢百匹、银器、鞍勒马。
嘉佑中，京师大水，青避水徙家相国寺，行止殿上，人情颇疑，乃罢青为同中书门下平章事，出判陈州。
福胜塔火，官欲更造，度用钱三万，希亮言：陕西用兵，愿以此馈军。诏罢之。
会上元节，就秀州张灯高会，忽引兵趋镇江。及金兵至，则世忠军已先屯焦山寺。
李椿字寿翁，洺州永年人。父升，进士起家。靖康之难，升翼其父，以背受刃，与长子俱卒。椿年尚幼，稿殡佛寺，深竁而详识之；奉继母南走，艰苦备尝，竭力以养。以父泽，补迪功郎，历官至宁国军节度推官。
京城不守，始遣使金营，金人命仆射韩正馆之僧舍燕人叹其忠，瘗之寺西冈上，遍题窗壁，识其处。凡八十日乃就殓，颜色如生。
乃为傅谋，于启圣僧院置振济局，募士民就食。一日之间至者万计，阴以军法部勒，将攻金营。
杨粹中，真定府人。建炎二年，金人大入，时粹中知濮州，固守不下。粘罕入其城，粹中登浮图不下，粘罕嘉其忠义，许以不死，乃以粹中归。粹中竟不屈而死，守御官杜绩亦死之。
成象，渠州流江人。以诗书训授里中，事父母以孝闻。母病，割股肉食之，诏赐束帛醪酒。淳化中，李顺盗据郡县，像父母惊悸而死，烬骨寄浮图舍，像号泣营葬。贼平，乡里率钱三百万赠之。
庶始与弟庠在乡里，时宋郊兄弟、欧阳修皆依之。及二宋贵达，不可其志，退居二十年。守道好修，非其人不交，非其义秋毫不可污也。庶既死，宋郊之孙义年为应山令，缘邑人之意，作堂于法兴僧舍，绘二宋及庶、庠之像祠事之。
与弟礼宾副使怀信谋潜召客省使杨崇勋、内殿承制杨怀吉、合门祗候杨怀玉会皇城司，期以二十五日窃发，杀丁谓等，复相寇准，奉真宗为太上皇，传位太子翌日，利用入奏，真宗怒，命收怀政命斩于城西普安寺。父内殿承制绍忠及怀信并仗配复岳州，子侄勒停，赀产没官。
始，蔡京居钱塘，过苏，欲建僧寺阁，会费钜万，僧言必欲集此缘，非朱冲不可。京以属郡守，郡守呼冲见京，京语故，冲愿独任。居数日，请京诣寺度地，至则大木数千章积庭下，京大惊，阴器其能。
兴宗入夏境四百里，不见敌，据得胜寺南壁以待。
六年，徽卒，在位三十八年讣闻，天子闵焉，诏明州修浮屠供一月，遣杨景略、王舜封祭奠，钱勰、宋球吊慰。
凉州郭外数十里，尚有汉民陷没者耕作，余皆吐蕃城内有七级木浮图，其帅急登之，绐其众曰：尔若迫我，我即自焚于此矣。众惜浮图，乃盟而舍之。
议者谓：今不先修邈川以东城障而遽取青唐，非计也。以今日观之，有不可守者四：自炳灵寺渡河至青唐四百里，道险地远，缓急声援不相及，一也；羌若断桥塞隘，我虽有百万之师，仓卒不能进，二也；王赡提孤军以入，四无援兵，必生他变，三也；设遣大军而青唐、宗哥、邈川食皆止支一月，内地无粮可运，难以久处，四也。官军自会州还者皆憔悴，衣履穿决，器仗不全，羌视之有轻汉心，旦夕必叛。
天圣二年，知古州向光普自言，尝创佛寺，请名报国，岁度僧一人，许之。
重贵举族出封丘门，稿索牵羊以待。上不忍临视，命改馆封禅寺。
五月庚申，海云寺进济民钱千万。
龙寺、崇孝寺、节义寺、安国寺、贝圣尼寺、天雄寺、福先寺正南街东，留守司衙，次盐铁司，次南门，龙寺街。南曰临潢府，其侧临潢县。县西南崇孝寺，承天皇后建。寺西长泰县，又西天长观。西南国子监，监北孔子庙，庙东节义寺。又西北安国寺，太宗所建。寺东齐天皇后故宅，宅东有元妃宅，即法天皇后所建也。其南贝圣尼寺，绫锦院、内省司、麹院，赡国、省司二仓，皆在大内西南，八作司与天雄寺对西南同文驿，诸国信使居之。驿西南临潢驿，以待夏国使。驿西福先寺。寺西宣化县，西南定霸县，县西保和县周广顺中，胡峤记曰：上京西楼，有邑屋市肆，交易无钱而用布。有绫锦诸工作、宦者、翰林、伎术、教坊、角抵、儒、僧尼、道士。中国人并、汾、幽、蓟为多。
宋大中祥符九年，薛映记曰：上京者，中京正北八十里至松山馆七十里宣化馆，五十里长泰馆。馆西二十里有佛舍、民居，即祖州。
金德寺、大悲寺、附马寺、赵头陀寺城名天福，高三丈，有楼橹，幅员三十里。宫墙北有让国皇帝御容殿。大内建二殿，不置宫嫔，唯以内省使副、判官守之。大东丹国新建南京碑铭在宫门之南。外城谓之汉城，分南北市，中为看楼；晨集南市，夕集北市。街西有金德寺；大悲寺；驸马寺，铁幡竿在焉；赵头陀寺；留守衙；户部司；军巡院，归化营军千余人，河、朔亡命，皆籍于此。
刘伸为户部使，岁入羡余钱三十万襁，擢南院枢密使；其以灾沴，出钱以振贫乏及诸宫分边戍人户。是时，虽未有贯朽不可较之积，亦可谓富矣。至其末年，经费浩穰，鼓铸仍旧，国用不给。虽以海云佛寺千万之助，受而不拒，寻禁民钱不得出境。
三年遣兵逾流沙，拔浮图城，尽取西鄙诸部。
乞勒其父屋质功于石，帝命耶律庶成制文，勒石上京崇孝寺。
帝怒稍解，仍令禁锢于奉国寺，凡六年，艰苦万状。
乙卯，命以大房山云峰寺为山陵，建行宫其丽。
于是，以议备贼事，召官属会清安寺，彦隆先到，存福累召始来，并于座上执之。
五月戊申，幸华严寺，观故辽诸帝铜像，诏主僧谨视之。
戊申，奉安宣宗御容于孝严寺。
天辅五年，忽鲁勃极烈杲都统诸军取中京，帝别领合扎猛安，受金牌，既克中京，遂与杲俱袭辽主于鸳鸯泺。辽主走阴山，耿守忠救西京，帝与宗翰等击走之。西京城南有浮图，敌先据之，下射，士卒多伤。帝曰：先取是，则西京可下。既而攻浮图，克之，遂下西京。太祖崩，帝与兄宗干率宗室群臣立太宗。天会二年，薨。
二年二月乙酉，地大震，有声殷殷然又旬日，大悲阁幡竿下石隙中火出，高二三尺，人近之即灭，凡十余日。自是都城连夜燔爇二三十处。三月戊午，大悲阁灾，延烧万余家，火五日不绝。
正隆二年命吏部郎中萧彦良尽毁宫殿、宗庙、诸大族邸第及储庆寺，夷其趾，耕垦之。
大同倚。辽析云中置，金因之有辽帝后像，在华严寺。
十五年二月，有司言东京开觉寺藏睿宗皇帝皂衣展裹真容，敕迁本京祖调奉祀，仍易袍色。
辽阳浮图、垂庆寺、清安寺大定二年，改葬睿宗于景陵。初，后自建浮图于辽阳，是为垂庆寺，临终谓世宗曰：乡土之念，人情所同，吾已用浮屠法置塔于此，不必合葬也。我死，毋忘此言。世宗深念遗命，乃即东京清安寺建神御殿，诏有司增大旧塔，起奉慈殿于塔前。敕礼部尚书王竞为塔铭以叙其意诏翰林学士张景仁作清安寺碑，其文不称旨，诏左丞石琚共修之。十三年，东京垂庆寺起神御殿，寺地褊狭，诏买傍近民地，优与其直，不愿鬻者以官地易之。二十四年，世宗至东京，幸清安、垂庆寺。
斡鲁从都统袭辽主，辽主西走，西京已降复叛，敌据城西浮图，下射攻城者。斡鲁与鹘巴鲁攻浮图，夺之，复以精锐乘浮图下射城中，遂破西京。
西羌吹折、密藏、陇逋、庞拜四族恃险不服，使侍御史沙醇之就中彦论方略，中彦曰：此羌服叛不常，若非中彦自行，势必不可。即至积石达南寺，酋长四人来，与之约降，事隧定，赏而遣之。
十二月，济安病剧，上与皇后幸佛寺焚香，流涕哀祷，曲赦五百里内罪囚。是夜，薨。谥英悼太子，葬兴陵之侧，上送至乌只黑水而还。命工塑其像于储庆寺，上与皇后幸寺安置之。海陵毁上京宫室，寺亦随毁。
大定中，诏与近臣同经营香山行宫及佛舍，其近臣私谓构曰：公今之德人，我欲举奏，公行将大任矣。构辞之。
胡沙虎斩关入中都，迁卫绍王于卫邸，命纲子安和作家书，使亲信人召纲。纲至，囚之悯忠寺，明日，押至市中，使张霖卿数以失四川、败缙山之事，杀之。
，宣宗设奠于相国寺，哭之尽哀。
二年正月，乘夜与壮士李雄、郭仲元、郭兴祖等四百九十人出城，缘西山进至佛严寺。
五年，复伐宋。二月，安贞出息州，军于七里镇，宋兵据净居山，遣兵击败之。宋兵保山寺。纵火焚寺，乘胜追至洪门山。
建大护国仁王寺于高良河。敕更定僧服色。
敕燕王遣使持香幡，祠岳渎、后土、五台兴国寺。
建大圣寿万安寺。
宋主祖母谢氏遣其丞相吴坚、文天祥，枢密谢堂，安抚贾余庆，中贵邓惟善来见伯颜于明因寺。伯颜顾文天祥举动不常，疑有异志，遂令万户忙古带、宣抚唆都羁留军中。
遣丹八八合赤等诣东海及济源庙修佛事。
丙申，以江南总摄杨琏真加发宋陵冢所收金银宝器修天衣寺。
闰四月丙午，为皇太后建佛寺于五台山，以前工部尚书涅只为将作院使，领工部事；燕南河北道肃政廉访使宋德柔为工部尚书，董其役；以大都、保定、真定、平阳、太原、大同、河间、大名、顺德、广平十路，应其所需。
五月戊寅，以鲁国大长公主建佛寺于应昌，给钞千锭、金五十两。
五台山佛寺成，皇太后将亲往祈祝，监察御史李元礼上封事止之。
给钞千锭建临洮佛寺。
乙未，建大天寿万宁寺。
徽政使头等言：别不花以私钱建寺，为国祝厘。其父为诸王斡忽所害，请赐以斡忽所得岁赐。
发军千五百人修五台山佛寺。
营五台山寺，役工匠千四百人、军三千五百人。
壬午，改大崇恩福元寺规运总管府为隆禧院，秩从二品。
十二月甲辰朔，以建大崇恩福元寺，乞失剌遥授左丞，曲列、刘良遥授参知政事，并领行工部事。
赐国师板的答钞万锭，以建寺于旧城。
置五台寺济民局，秩从五品。
大崇恩福元寺成，置隆禧院。
作昭献元圣皇后御容殿于普庆寺。
降大天源延圣寺总管府为提点所以隶之。
癸亥，修大乾元寺。以许师敬及郎中买驴兼经筵官。
大天源延圣寺神御殿成。
乙亥，命留守司发军士筑驻跸台于大承天护圣寺东。
隆祥司使晃忽儿不花言：海南所建大兴龙普明寺，工费浩穰，黎人不胜其扰，以故为乱。诏湖广行省臣玥璐不花及宣慰、宣抚二司领其役，仍命廉访司莅之。
丙申，中书省臣言：甘肃甘州路十字寺奉安世祖皇帝母别吉太后于内，请定祭礼。从之。
以燕铁木儿居第赐灌顶国师曩哥星吉，号大觉海寺，塑千佛于其内。
壬子，车驾幸乾元寺。壬午，京师地大震，太庙梁柱裂，各室墙壁皆坏，压损仪物，文宗神主及御床尽碎；西湖寺神御殿壁仆，压损祭器。自是累震，至丁亥方止，所损人民甚众。
甲寅，中书省臣奏：海运不给，宜令江浙行省于中政院财赋府拨赐诸人寺观田粮，总运二百六十万石。从之。
六月戊申，命江浙拨赐僧道田还官征粮，以备军储。
甲申，诏复立大护国仁王寺昭应宫财用规运总管府，凡贷民间钱二十六万余锭。
拨山东地土十六万二千余顷属大承天护圣寺。
癸亥，以大护国仁王寺昭应宫财用规运总管府仍属宣政院。
六月甲寅，大都大圣寿万安寺灾。
前期三日，习仪于圣寿万安寺。或大兴教寺。
前期三日，习仪于万安寺。
文宗卜答失里皇后，弘吉剌氏天历元年，文宗即位，立为皇后。二年，授册宝。十一月，后以银五万两，助建大承天护圣寺。至顺元年，以籍没张圭家田四百顷，赐护圣寺为永业。后与宦者拜住谋杀明宗后八不沙。
仁宗皇庆元年，授开府仪同三司、太傅、录军国重事。乃进奏：世祖子惟宁远王在，宜赐还。从之。二年，奉命诣万安寺祀世祖，感疾归，皇太后令内臣问疾，铁哥附奏曰：臣死无日，愿太后辅陛下布惟新之政，社稷之福也。是年薨，赐赙礼加厚，敕有司治丧事，赠太师、开府仪同三司、上柱国，追封秦国公，谥中穆。
荆王时在河南之白马寺，以是西人虽未解散，各已骇悟。又闻行省院以兵至，犹豫不敢进。
英宗立，召拜山北廉访使，时敕建西山佛宇甚亟，御史观音保等，以岁饥，请缓之；近臣激怒上听，遂诛言者。伯启曰：主上聪明睿断，是不可以不诤。乃劾台臣缄默，使昭代有杀谏臣之名，帝为之悚听。俄拜集贤学士、御史台侍御史。
甲戌，天界、能仁二寺灾。
宣宗初，请徙江南。不许。请蠲护卫屯租，建邸第。许之。遣主事毛俊经度，并建襄陵、乐平二邸及岷州广福寺。陕西守臣言岁歉，请辍工。帝令缮王宫，罢建寺役。
夜半，绍禹亲军从城上呼贼相笑语，挥刀杀守堞者，烧城楼，开北门纳贼。常洵缒城出，匿迎恩寺。翌日，贼迹而执之，遂遇害。
二十七年九月，城破，士诚收余众战于万寿寺东街，众散走。仓皇归府第，拒户自缢。
永乐元年劾都督孙岳擅毁太祖所建寺，诏安置海南。岳，建文时守凤阳，尝毁寺材，修战舰以御燕军，燕知其有备，取他道南下，故赐劾之。
又言：梁芳以指挥袁辂献地建寺，请令袭广平侯爵。以数亩地得侯，勋臣谁不解体，宜亟为革罢。疏奏，帝颇采焉。
中官夺宋儒黄干宅为僧庵，泮改为书院以祀干。
任仪，阆中人。成化二十三年进士，为御史。弘治三年秋，诏修斋于大兴隆寺。理刑知县王岳骑过之，中使捽辱岳，使跪于寺前。仪不平，劾中使罪。姓名偶误，乃并仪下吏。出为中部知县，终山西参政。
帝将建延寿塔于城外，昆复疏谏。
游击刘良佐献轰城策，匿人永福寺中，穴城置火药，发之，城崩，官军入。
赵总谦，名古则，更名谦，余姚人。幼孤贫，寄食山寺，与朱右、谢肃、徐一夔辈定文字交。天台郑四表善易，则从之受易。定海乐良、鄞郑真明春秋山阴赵俶长于说诗，迮雨善乐府，广陵张昱工歌诗，无为吴志淳、华亭朱芾工草书篆录，总谦悉与为友。博究六经、百氏之学，尤精六书，作六书本义，复作声音文字通，时目为孝古先生。
正统时，英宗眷弘，尝目之日蓬莱吉士。十四年从征，殁于土木，丧归，葬香山永安寺，弘建也。
作大第皇城东，建智化寺，穷极土木。
事闻，命尚书郑洛出经略洛更进兵青海，焚仰华寺，逐其余众而还。番人复业者至八万余人，西陲暂获休息。
九年，困即来卒，长子喃哥率其弟克俄罗领占来朝。授喃哥都督佥事，其弟都指挥使，赐敕戒谕。既还，其兄弟乖争，部众携贰。甘肃镇将任礼等欲乘其窘乏，迁之塞内。而喃哥亦来言，欲居肃州之小钵和寺。礼等遂以十一年秋令都指挥毛哈剌等偕喃哥先赴沙州，抚谕其众，而亲率兵随其后。比至，喃哥意中变，阴持两端，其部下多欲奔瓦剌。礼等进兵迫之，遂收其全部入塞，居之甘州，凡二百余户，千二百三十余人，沙州遂空。
前史称桓帝好音乐，善琴笙。饰芳林而考濯龙之宫，设华盖以祠浮图、老子，斯将所谓听于神乎！及诛梁冀，奋威怒，天下犹企其休息。而五邪嗣虐，流衍四方。自非忠贤力争，屡折奸锋，虽原依斟流彘，亦不可得已。
又闻宫中立黄老、浮屠之祠。此道清虚，贵尚无为，好生恶杀，省欲去奢。今陛下嗜欲不去，杀罚过理，既乖其道，岂获其祚哉！或言老子入夷狄为浮屠。浮屠不三宿桑下，不欲久生恩爱，精之至也。天神遗以好女，浮屠曰：此但革囊盛血。遂不眄之。其守一如此，乃能成道。今陛下淫女艳妇，极天下之丽，甘肥饮美，单天下之味，柰何欲如黄老乎？
西域风土之载，前古未闻也。汉世张骞怀致远之略，班超奋封侯之志，终能立功西遐，羁服外域。自兵威之所肃服，财赂之所怀诱，莫不献方奇，纳爱质，露顶肘行，东向而朝天子。故设戊己之官，分任其事；建都护之帅，总领其权。先驯则赏籯金而赐龟绶，后服则系头颡而衅北阙。立屯田于膏腴之野，列邮置于要害之路。驰命走驿，不绝于时月；商胡贩客，日款于塞下。其后甘英乃抵条支而历安息，临西海以望大秦，拒玉门、阳关者四万余里，靡不周尽焉。若其境俗性智之优薄，产载物类之区品，川河领障之基源，气节凉暑之通隔，梯山栈谷绳行沙度之道，身热首痛风灾鬼难之域，莫不备写情形，审求根实。至于佛道神化，兴自身毒，而二汉方志莫有称焉。张骞但着地多暑湿，乘象而战，班勇虽列其奉浮图，不杀伐，而精文善法导达之功靡所传述。余闻之后说也，其国则殷乎中土，玉烛和气，灵圣之所集，贤懿之所挺生，神迹诡怪，则理绝人区，感验明显，则事出天外。而骞、超无闻者，岂其道闭往运，数开叔叶乎？不然，何诬异之甚也！汉自楚英始盛斋戒之祀，桓帝又修华盖之饰。将微义未译，而但神明之邪？详其清心释累之训，空有兼遣之宗，道书之流也。且好仁恶杀，蠲敝崇善，所以贤达君子多爱其法焉。然好大不经，奇谲无已，虽邹衍谈天之辩，庄周蜗角之论，尚未足以概其万一。又精灵起灭，因报相寻，若晓而昧者，故通人多惑焉。盖导俗无方，适物异会，取诸同归，措夫疑说，则大道通矣。
彭城王纮上言，乐贤堂有先帝手画佛像，经历寇难，而此堂犹存，宜敕作颂。帝下其议。谟曰：佛者，夷狄之俗，非经典之制。先帝量同天地，多才多艺，聊因临时而画此象，至于雅好佛道，所未承闻也。盗贼奔突，王都隳败，而此堂块然独存，斯诚神灵保祚之征，然未是大晋盛德之形容，歌颂之所先也。人臣睹物兴义，私作赋颂可也。今欲发王命，敕史官，上称先帝好佛之志，下为夷狄作一象之颂，于义有疑焉。于是遂寝。
又进攻龟兹城，夜梦金象飞越城外。光曰：此谓佛神去之，胡必亡矣。
道士句摩罗耆婆言于纂曰：潜龙屡出，豕犬见妖，将有下人谋上之祸，宜增修德政，以答天戒。纂纳之。耆婆，即罗什之别名也初，纂尝与鸠摩罗什棋，杀罗什子，曰：斫胡奴头。罗什曰：不斫胡奴头，胡奴斫人头。超小字胡奴，竟以杀纂。纂在位三年，以元兴元年死。
自释氏流教，其来有源，渊检精测，固非深矣。舒引容润，既亦广矣。然习慧者日替其修，束诫者月繁其过，遂至糜散锦帛，侈饰车从。复假精医术，托杂卜数，延姝满室，置酒浃堂，寄夫托妻者不无，杀子乞儿者继有。而犹倚灵假像，背亲傲君，欺费疾老，震损宫邑，是乃外刑之所不容戮，内教之所不悔罪，而横天地之间，莫之纠察。人不得然，岂其鬼欤。今宜申严佛律，裨重国令，其疵恶显著者，悉皆罢遣，余则随其艺行，各为之条，使禅义经诵，人能其一，食不过蔬，衣不出布。若应更度者，则令先习义行，本其神心，必能草腐人天，竦精以往者，虽侯王家子，亦不宜拘。
丁父艰，居丧有孝性，家素事佛，凡为父起四寺，南岸南冈下，名曰禅冈寺，曲阿旧乡宅，名曰禅乡寺，京口墓亭，名曰禅亭寺，所封封阳县，名曰禅封寺。谓国僚曰：封秩盖鲜，而兄弟甚多，若使全关一人，则在我所让。若使人人等分，又事可悲耻。寺众既立，自宜悉供僧众。由此国秩不复下均。
天竺迦毗黎国，元嘉五年，国王月爱遣使奉表曰：
伏闻彼国，据江傍海，山川周固，众妙悉备，庄严清净，犹如化城，宫殿庄严，街巷平坦，人民充满，欢娱安乐。圣王出游，四海随从，圣明仁爱，不害众生，万邦归仰，国富如海。国中众生，奉顺正法，大王仁圣，化之以道，慈施群生，无所遗惜。帝修净戒，轨道不及，无上法船，济诸沉溺，群僚百官，受乐无怨，诸天拥护，万神侍卫，天魔降伏，莫不归化。王身端严，如日初出，仁泽普润，犹如大云，圣贤承业，如日月天，于彼真丹，最为殊胜。
臣之所住，名迦毗河，东附于海，其城四边，悉紫绀石，首罗天护，令国安隐。国王相承，未尝断绝，国中人民，率皆修善，诸国来集，共遵道法，诸寺舍中，皆七宝形像，众妙供具，如先王法。臣自修检，不犯道禁，臣名月爱，弃世王种。
惟愿大王圣体和善，群臣百官，悉自安隐。今以此国群臣吏民，山川珍宝，一切归属，五体归诚大王足下。山海遐隔，无由朝觐，宗仰之至，遣使下承。使主父名天魔悉达，使主名尼陀达，此人由来良善忠信，是故今遣奉使表诚。大王若有所须，珍奇异物，悉当奉送，此之境土，便是王国，王之法令，治国善道，悉当承用。愿二国信使往来不绝，此反使还，愿赐一使，具宣圣命，备敕所宜。款至之诚，望不空反，所白如是，愿加哀悯。
奉献金刚指环、摩勒金环诸宝物、赤白鹦鹉各一头。太宗泰始二年，又遣使贡献，以其使主竺扶大、竺阿弥并为建威将军。
元嘉十八年，苏摩黎国王那邻那罗跋摩遣使献方物。世祖孝建二年，斤陀利国王释婆罗那邻陀遣长史竺留陀及多献金银宝器。后废帝元徽元年，婆黎国遣使贡献。凡此诸国，皆事佛道。
佛道自后汉明帝，法始东流，自此以来，其教稍广，自帝王至于民庶，莫不归心，经诰充积，训义深远，别为一家之学焉。元嘉十二年，丹阳尹萧摹之奏曰：佛化被于中国，已历四代，形像塔寺，所在千数，进可以系心，退足以招劝。而自顷以来，情敬浮末，不以精诚为至，更以奢竞为重。旧宇颓弛，曾莫之修，而各务造新，以相姱尚。甲第显宅，于兹殆尽，材竹铜彩，糜损无极，无关神祇，有累人事。建中越制，宜加裁检，不为之防，流遁未息。请自今以后，有欲铸铜像者，悉诣台自闻；兴造塔寺精舍，皆先诣在所二千石通辞，郡依事列言本州；须许报，然后就功。其有辄造寺舍者，皆依不承用诏书律，铜宅林苑，悉没入官。诏可。又沙汰沙门，罢道者数百人。
世祖大明二年，有昙标道人与羌人高阇谋反，上因是下诏曰：佛法讹替，沙门混杂，未足扶济鸿教，而专成逋薮。如奸心频发，凶关屡闻，败乱风俗，人神交怨。可付所在，精加沙汰，后有违犯，严加诛坐。于是设诸条禁，自非戒行精苦，并使还俗。而诸寺尼出入宫掖，交关妃后，此制竟不能行。
先是晋世庾冰始创议，俗使沙门敬王者，后桓玄复述其义，并不果行。大明六年，世祖使有司奏曰：臣闻邃宇崇居，非期宏峻，拳跪槃伏，非止敬恭，将以施张四维，缔制八宇。故虽儒法枝派，名墨条分，至于崇亲严上，厥繇靡爽。唯浮图为教，逖自龙堆，反经提传，训遐事远，练生莹识，恒俗称难，宗旨缅谢，微言沦隔，拘文蔽道，在末弥扇。遂乃陵越典度，偃倨尊戚，失随方之眇迹，迷制化之渊义。夫佛法以谦俭自牧，忠虔为道，不轻比丘，遭人斯拜，目连桑门，遇长则礼，宁有屈膝四辈，而简礼二亲，稽颡耆腊，而直体万乘者哉。故咸康创议，元兴载述，而事屈偏党，道挫余分。今鸿源遥洗，群流仰镜，九仙尽宝，百神耸职，而畿辇之内，舍弗臣之氓，陛席之间，延抗礼之客，惧非所以澄一风范，详示景则者也。臣等参议，以为沙门接见，比当尽虔礼敬之容，依其本俗，则朝徽有序，乘方兼遂矣。诏可，前废帝初，复旧。
世祖宠姬殷贵妃薨，为之立寺，贵妃子子鸾封新安王，故以新安为寺号。前废帝杀子鸾，乃毁废新安寺，驱斥僧徒，寻又毁中兴、天宝诸寺。太宗定乱，下令曰：先帝建中兴及新安诸寺，所以长世垂范，弘宣盛化。顷遇昏虐，法像残毁，师徒奔进，甚以矜怀。妙训渊谟，有扶名教。可招集旧僧，普各还本，并使材官，随宜修复。
宋世名僧有道生。道生，彭城人也。父为广戚令。生出家为沙门法大弟子。幼而聪悟，年十五，便能讲经，及长有异解，立顿悟义，时人推服之。元嘉十一年，卒于庐山。沙门慧琳为之诔。
慧琳者，秦郡秦县人，姓刘氏。少出家，住冶城寺，有才章，兼外内之学，为广陵王义真所知。尝著均善论，其词曰：
有白学先生，以为中国圣人，经纶百世，其德弘矣，智周万变，天人之理尽矣，道无隐旨，教罔遗筌，聪睿迪哲，何负于殊论哉。有黑学道士陋之，谓不照幽冥之途，弗及来生之化，虽尚虚心，未能虚事，不逮西域之深也。于是白学访其所以不逮云尔。
白曰：释氏所论之空，与老氏所言之空，无同异乎？黑曰：异。释氏即物为空，空物为一。老氏有无两行，空有为异。安得同乎。白曰：释氏空物，物信空邪？黑曰：然。空又空，不翅于空矣。白曰：三仪灵长于宇宙，万品盈生于天地，孰是空哉。黑曰：空其自性之有，不害因假之体也。今构群材以成大厦，罔专寝之实，积一豪以致合抱，无檀木之体，有生莫俄顷之留，泰山蔑累息之固，兴灭无常，因缘无主，所空在于性理，所难据于事用，吾以为误矣。白曰：所言实相，空者其如是乎？黑曰：然。白曰：浮变之理，交于目前，视听者之所同了邪？解之以登道场，重之以轻异学，诚未见其渊深。黑曰：斯理若近，求之实远。夫情之所重者虚，事之可重者实。今虚其真实，离其浮伪，爱欲之惑，不得不去。爱去而道场不登者，吾不知所以相晓也。白曰：今析豪空树，无垂荫之茂，离材虚室，不损轮奂之美，明无常增其憩荫之情，陈若偏笃其竞辰之虑。贝锦以繁采发辉，和羹以盐梅致旨，齐侯追爽鸠之乐，燕王无延年之术，恐和合之辩，危脆之教，正足恋其嗜好之欲，无以倾其爱竞之惑也。黑曰：斯固理绝于诸华，坟素莫之及也。白曰：山高累卑之辞，川树积小之咏，舟壑火传之谈，坚白唐肆之论，盖盈于中国矣，非理之奥，故不举以为教本耳。子固以遗情遗累，虚心为道，而据事剖析者，更由指掌之间乎。黑曰：周、孔为教，正及一世，不见来生无穷之缘，积善不过子孙之庆，累恶不过余殃之罚，报效止于荣禄，诛责极于穷贱，视听之外，冥然不知，良可悲矣。释迦关无穷之业，拔重关之险，陶方寸之虑，宇宙不足盈其明，设一慈之救，群生不足胜其化，叙地狱则民惧其罪，敷天堂则物欢其福，指泥洹以长归，乘法身以遐览，神变无不周，灵泽靡不覃，先觉翻翔于上世，后悟腾翥而不绍，坎井之局，何以识大方之家乎。白曰：固能大其言矣，今效神光无径寸之明，验灵变罔纤介之异，勤诚者不睹善救之貌，笃学者弗克陵虚之实，徒称无量之寿，孰见期颐之叟，咨嗟金刚之固，安觌不朽之质。苟于事不符，宜寻立言之指，遗其所寄之说也，且要天堂以就善，曷若服义而蹈道，惧地狱以敕身，孰与从理以端心。礼拜以求免罪，不由祗肃之意，施一以徼百倍，弗乘无吝之情。美泥洹之乐，生耽逸之虑，赞法身之妙，肇好奇之心，近欲未弭，远利又兴，虽言菩萨无欲，群生固以有欲矣。甫救交敝之氓，永开利竞之谷，澄神反道，其可得乎。黑曰：不然，若不示以来生之欲，何以权其当生之滞。物情不能顿至，故积渐以诱之。夺此俄顷，要彼无穷，若弗勤春稼，秋穑何期。端坐井底，而息意庶虑者，长沦于九泉之下矣。白曰：异哉！何所务之乖也。道在无欲，而以有欲要之，北行求郢，西征索越，方长迷于幽都，永谬滞于昧谷。辽辽闽、楚，其可见乎。所谓积渐者，日损之谓也。当先遗其所轻，然后忘其所重，使利欲日去，淳白自生耳。岂得以少要多，以粗易妙，俯仰之间，非利不动，利之所荡，其有极哉。乃丹青眩媚彩之目，土木夸好壮之心，兴糜费之道，单九服之财，树无用之事，割群生之急，致营造之计，成私树之权，务劝化之业，结师党之势，苦节以要厉精之誉，护法以展陵竞之情，悲矣。夫道其安寄乎。是以周、孔敦俗，弗关视听之外，老、庄陶风，谨守性分而已。黑曰：三游本于仁义，盗跖资于五善，圣迹之敝，岂有内外。且黄、老之家，符章之伪，水祝之诬，不可胜论。子安于彼，骇于此，玩于浊水，违于清渊耳。白曰：有迹不能不敝，有术不能无伪，此乃圣人所以桎梏也。今所惜在作法于贪，遂以成俗，不正其敝，反以为高耳。至若淫妄之徒，世自近鄙，源流蔑然，固不足论。黑曰：释氏之教，专救夷俗，便无取于诸华邪？白曰：曷为其然。为则开端，宜怀属绪，爱物去杀，尚施周人，息心遗荣华之愿，大士布兼济之念，仁义玄一者，何以尚之。惜乎幽旨不亮，末流为累耳。黑曰：子之论善殆同矣，便事尽于生乎？白曰：幽冥之理，固不极于人事矣。周、孔疑而不辩，释迦辩而不实，将宜废其显晦之迹，存其所要之旨。请尝言之。夫道之以仁义者，服理以从化，帅之以劝戒者，循利而迁善。故甘辞兴于有欲，而灭于悟理，淡说行于天解，而息于贪伪。是以示来生者，蔽亏于道、释不得已，杜幽闇者，冥符于姬、孔闭其兑。由斯论之，言之者未必远，知之者未必得，不知者未必失，但知六度与五教并行，信顺与慈悲齐立耳。殊涂而同归者，不得守其发轮之辙也。
论行于世。旧僧谓其贬黜释氏，欲加摈斥。太祖见论赏之，元嘉中，遂参权要，朝廷大事，皆与议焉。宾客辐凑，门车常有数十两，四方赠赂相系，势倾一时。注孝经及庄子逍遥篇、文论，传于世。
又有慧严、慧议道人，并住东安寺，学行精整，为道俗所推。时斗场寺多禅僧，京师为之语曰：斗场禅师窟，东安谈义林。
世祖大明四年，于中兴寺设斋。有一异僧，众莫之识，问其名，答言名明慧，从天安寺来，忽然不见。天下无此寺名，乃改中兴曰天安寺。大明中，外国沙门摩诃衍苦节有精理，于京都多出新经，胜鬘经尤见重内学。
帝谓豫章王妃庾氏曰：阿婆，佛法言有福生帝王家，今见作天王，便是大罪，左右主帅，动见拘执，不如市边屠酤富儿百倍。
欢晚节服食，不与人通。每旦出户，山鸟集其掌取食。事黄老道，解阴阳书，为数术多效验。初元嘉末，出都寄住东府，忽题柱云：三十年二月二十一日。因东归。后太初弑逆，果是此年月。自知将终，赋诗言志云：精气因天行，游魂随物化。克死日，卒于剡山，身体柔软，时年六十四。还葬旧墓，木连理出墓侧，县令江山图表状。世祖诏欢诸子，撰欢文议三十卷佛道二家，立教既异，学者相互非毁。欢著夷夏论曰：
夫辨是与非，宜据圣典。寻二教之源，故两标经句。道经云：老子入关之天竺维卫国，国王夫人名曰净妙，老子因其昼寝，乘日入精净妙口中，后年四月八日夜半时，剖左腋而生，坠地即行七步，于是佛道兴焉。此出玄妙内篇。佛经云：释迦成佛，有尘劫之数。出法花、无量寿。或为国师道士，儒林之宗。出瑞应本起。
欢论之曰：五帝、三皇，莫不有师。国师道士，无过老、庄，儒林之宗，孰出周、孔。若孔、老非佛，谁则当之。然二经所说，如合符契。道则佛也，佛则道也。其圣则符，其迹则反。或和光以明近；或曜灵以示远。道济天下，故无方而不入；智周万物，故无物而不为。其入不同，其为必异。各成其性，不易其事。是以端委搢绅，诸华之容，翦发旷衣，群夷之服。擎跽磬折，侯甸之恭；狐蹲狗踞，荒流之肃。棺殡椁葬，中夏之制；火焚水沈，西戎之俗。全形守体，继善之教；毁貌易性，绝恶之学。岂伊同人，爰及异物。鸟王兽长，往往是佛，无穷世界，圣人代兴。或昭五典，或布三乘。在鸟而鸟鸣，在兽而兽吼。教华而华言，化夷而夷语耳。虽舟车均于致远，而有川陆之节，佛道齐乎达化，而有夷夏之别，若谓其致既均，其法可换者，而车可涉川，舟可行陆乎？今以中夏之性，效西戎之法，既不全同，又不全异。下育妻孥，上废宗祀。嗜欲之物，皆以礼伸；孝敬之典，独以法屈。悖礼犯顺，曾莫之觉。弱丧忘归，熟识其旧？且理之可贵者，道也；事之可贱者，俗也。拾华效夷，义将安取？若以道邪？道固符合矣。若以俗邪？俗则大乖矣。
屡见刻舷沙门，守株道士，交诤小大，互相弹射。或域道以为两，或混俗以为一。是牵异以为同，破同以为异。则乖争之由，淆乱之本也。寻圣道虽同，而法有左右。始乎无端，终乎无末。泥洹仙化，各是一术。佛号正真，道称正一。一归无死，真会无生。在名则反，在实则合。但无生之教赊，无死之化切。切法可以进谦弱，赊法可以退夸强。佛教文而博，道教质而精。精非粗人所信，博非精人所能。佛言华而引，道言实而抑。抑则明者独进，引则昧者竟前。佛经繁而显，道经简而幽。幽则妙门难见，显则正路易遵。此二法之辨也。
圣匠无心，方圆有体。器既殊用，教亦异施。佛是破恶之方，道是兴善之术。兴善则自然为高，破恶则勇猛为贵。佛迹光大，宜以化物；道迹密微，利用为己。优劣之分，大略在兹。
夫蹲夷之仪，娄罗之辩，各出彼俗，自相聆解。犹虫嚾鸟聒，何足术效。欢虽同二法，而意党道教。宋司徒袁粲托为道人通公驳之，其略曰：
白日停光，恒星隐照，诞降之应，事在老先，似非入关，方炳斯瑞。
又老、庄、周、孔，有可存者，依日末光，凭释遗法，盗牛窃善，反以成蠹，检究源流，终异吾党之为道耳。
西域之记，佛经之说，俗以膝行为礼，不慕蹲坐为恭，道以三绕为虔，不尚踞傲为肃。岂专戎土，爰亦兹方。襄童谒帝，膝行而进；赵王见周，三环而止。今佛法在华，乘者常安；戒善行交，蹈者恒通。文王造周，大伯创吴，革化戎夷，不因旧俗。岂若舟车，理无代用。佛法垂化，或因或革。清信之士，容衣不改；息心之人，服貌必变。变本从道，不遵彼俗，教风自殊，无患其乱。
孔、老、释迦，其人或同，观方设教，其道必异。孔、老治世为本，释氏出世为宗。发轸既殊，其归亦异。符合之唱，自由臆说。
又仙化以变形为上，泥洹以陶神为先。变形者白首还缁，而未能无死；陶神者使尘惑日损，湛然常存。泥洹之道，无死之地，乖诡若此，何谓其同？
欢答曰：
案道经之作，着自西周，佛经之来，始乎东汉，年逾八百，代悬数十。若谓黄老虽久，而滥在释前，是吕尚盗陈恒之齐，刘季窃王莽之汉也。
经云，戎气强犷，乃复略人颊车邪？又夷俗长跽，法与华异，翘左跂右，全是蹲踞。故周公禁之于前，仲尼戒之于后。又舟以济川，车以征陆，佛起于戎，岂非戎俗素恶邪？道出于华，岂非华风本善邪？今华风既变，恶同戎狄，佛来破之，良有以矣。佛道实贵，故戒业可遵；戎俗实贱，故言貌可弃。今诸华士女，民族弗革，而露首偏踞，滥用夷礼，云于翦落之徒，全是胡人，国有旧风，法不可变。
又若观风流教，其道必异，佛非东华之道，道非西戎之法，鱼鸟异渊，永不相关，安得老、释二教，交行八表。今佛既东流，道亦西迈，故知世有精粗，教有文质。然则道教执本以领末，佛教救末以存本。请问所异，归在何许？若以翦落为异，则胥靡翦落矣。若以立像为异，则俗巫立像矣。此非所归，归在常住。常住之象，常道孰异？
神仙有死，权便之说。神仙是大化之总称，非穷妙之至名。至名无名，其有名者二十七品，仙变成真，真变成神，或谓之圣，各有九品，品极则入空寂，无为无名。若服食茹芝，延寿万亿，寿尽则死，药极则枯，此修考之士，非神仙之流也。
明僧绍正二教论以为佛明其宗，老全其生。守生者蔽，明宗者通。今道家称长生不死，名补天曹，大乖老、庄立言本理。文惠太子、竟陵王子良并好释法。吴兴孟景翼为道士，太子召入玄圃园。众僧大会，子良使景翼礼佛，景翼不肯，子良送十地经与之。景翼造正一论。大略曰：宝积云佛以一音广说法。老子云圣人抱一以为天下式。一之为妙，空玄绝于有境，神化赡于无穷，为万物而无为，处一数而无数，莫之能名，强号为一。在佛曰实相，在道曰玄牝。道之大象，即佛之法身。以不守之守守法身，以不执之执执大象。便物有八万四千行，说有八万四千法。法乃至于无数，行亦达于无央。等级随缘，须导归一。归一曰回向，向正即无邪。邪观既遣，亿善日新。三五四六，随用而施。独立不改，绝学无忧。旷劫诸圣，共遵斯一。老、释未始于尝分，迷者分之而未合。亿善遍修，修遍成圣，虽十号千称，终不能尽。终不能尽，岂可思议。司徒从事中郎张融作门律云：道之与佛，逗极无二。吾见道士与道人战儒墨，道人与道士狱是非。昔有鸿飞天首，积远难亮。越人以为凫，楚人以为乙，人自楚越，鸿常一耳。以示太子仆周颙。颙难之曰：虚无法性，其寂虽同，位寂之方，其旨则别。论所谓逗极无二者，为逗极于虚无，当无二于法性耶？足下所宗之本一物为鸿乙耳。驱驰佛道，无免二末。未知高鉴，缘何识本，轻而宗之，其有旨乎？往覆文多不载。
欢口不辩，善于着笔。著三名论，甚工，钟会四本之流也。又注王弼易二系，学者传之。
初，欢以佛道二家教异，学者互相非毁，乃著夷夏论曰：
夫辩是与非，宜据圣典。道经云：老子入关之天竺维卫国，国王夫人名曰净妙，老子因其昼寝，乘日精入净妙口中，后年四月八日夜半时，剖右腋而生。坠地即行七步，于是佛道兴焉。此出玄妙内篇。佛经云释迦成佛，有尘劫之数，出法华、无量寿。或为国师道士，儒林之宗，出瑞应本起。
欢论之曰：五帝三皇，不闻有佛；国师道士，无过老、庄；儒林之宗，孰出周、孔。若孔、老非圣，谁则当之？然二经所说，如合符契。道则佛也，佛则道也，其圣则符，其迹则反。或和光以明近，或曜灵以示远。道济天下，故无方而不入，智周万物，故无物而不为。其入不同，其为必异，各成其性，不易其事。是以端委搢绅，诸华之容；剪发旷衣，群夷之服。擎跽罄折，侯甸之恭；狐蹲狗踞，荒流之肃。棺殡椁葬，中夏之风；火焚水沉，西戎之俗。全形守礼，继善之教；毁貌易性，绝恶之学。岂伊同人，爰及异物，鸟王兽长，往往是佛。无穷世界，圣人代兴，或昭五典，或布三乘。在鸟而鸟鸣，在兽而兽吼，教华而华言，化夷而夷语耳。虽舟车均于致远，而有川陆之节，佛道齐乎达化，而有夷夏之别。若谓其致既均，其法可换者，而车可涉川，舟可行陆乎？今以中夏之性，效西戎之法，既不全同，又不全异。下弃妻孥，上绝宗祀。嗜欲之物，皆以礼伸，孝敬之典，独以法屈。悖礼犯顺，曾莫之觉，弱丧忘归，孰识其旧。且理之可贵者道也，事之可贱者俗也，舍华效夷，义将安取？若以道邪？道固符合矣。若以俗邪？俗则大乖矣。屡见刻舷沙门，守株道士，交诤小大，互相弹射。或域道以为两，或混俗以为一，是牵异以为同，破同以为异，则乖争之由，淆乱之本也。
寻圣道虽同，而法有左右，始乎无端，终乎无末，泥洹仙化，各是一术。佛号正真，道称正一，一归无死，真会无生。在名则反，在实则合。但无生之教赊，无死之化切，切法可以进谦弱，赊法可以退夸强。佛教文而博，道教质而精，精非粗人所信，博非精人所能。佛言华而引，道言实而抑，抑则明者独进，引则昧者竞前。佛经繁而显，道经简而幽，幽则妙门难见，显则正路易遵。此二法之辨也。
圣匠无心，方圆有体，器既殊用，教亦易施。佛是破恶之方，道是兴善之术，兴善则自然为高，破恶则勇猛为贵。佛迹光大，宜以化物。道迹密微，利用为己。优劣之分，大略在兹。
夫蹲夷之仪，娄罗之辩，各出彼俗，自相聆解。犹虫跃鸟聒，何足述效。
欢虽同二法，而意党道教。宋司徒袁粲托为道人通公驳之。其略曰：
白日停光，恒星隐照，诞降之应，事在老先，似非入关，方昭斯瑞。又西域之记，佛经之说，俗之膝行为礼，不慕蹲坐为恭。道以三绕为虔，不尚踞傲为肃。岂专戎土，爰亦兹方。襄童谒帝，膝行而进，赵王见周，三环而止。今佛法垂化，或因或革。清信之士，容衣不改，息心之人，服貌必变。变本从道，不遵彼俗，俗凤自殊，无患其乱。
孔、老、释迦，其人或同，观方设教，其道必异。孔、老教俗为本，释氏出世为宗，发轸既殊，其归亦异。又仙化以变形为上，泥洹以陶神为先。变形者白首还缁，而未能无死；陶神者使尘惑日损，湛然常存。泥洹之道，无死之地，乖诡若此，何谓其同？欢答曰：
案道经之作，着自西周，佛经之来，始乎东汉。年逾八百，代悬数十。若谓黄、老虽久而滥在释前，是吕尚盗陈恒之齐，刘季窃王莽之汉也。又夷俗长跽，法与华异，翘左跋右，全是蹲踞。故周公禁之于前，仲尼诫之于后。又佛起于戎，岂非戎俗素恶邪？道出于华，岂非华风本善邪？今华风既变，恶同戎狄，佛来破之，良有以矣。佛道实贵，故戒业可遵；戎俗实贱，故言貌可弃。今诸华士女，氏族弗革，而露首偏踞，滥用夷礼。
又若观凤流教，其道必异。佛非东华之道，道非西夷之法，鱼鸟异川，永不相关。安得老、释二教，交行八表。今佛既东流，道亦西迈，故知俗有精粗，教有文质。然则道教执本以领末，佛教救末以存本。请问所归，异在何许？若以翦落为异，则胥靡翦落矣；若以立像为异，则俗巫立像矣。此非所归，归在常住，常住之象，常道孰异。
神仙有死，权便之说。神仙是大化之总称，非穷妙之至名。至名无名，其有名者二十七品。仙变成真，真变成神，或谓之圣，各有九品。品极则入空寂，无为无名。若服食茹芝，延寿万亿，寿尽则死，药极则枯，此修考之士，非神仙之流也。
明僧绍正二教论，以为佛明其宗，老全其生。守生者蔽，明宗者通。今道家称长生不死，名补天曹，大乖老、庄立言本理。文惠太子、竟陵王子良并好释法，吴兴孟景翼为道士，太子召入玄圃，众僧大会。子良使景翼礼佛，景翼不肯。子良送十地经与之，景翼造正一论，大略曰：宝积云：佛以一音广说法。老子云：圣抱一以为天下式。一之为妙，空玄绝于有境，神化赡于无穷。为万物而无为，处一数而无数。莫之能名，强号为一。在佛曰实相，在道曰玄牝。道之大象，即佛之法身。以不守之守守法身，以不执之执执大象。但物有八万四千行，说有入万四千法。法乃至于无数，行亦达于无央，等级随缘，须导归一。归一曰回向，向正即无邪。邪观既遣，亿善日新。三五四六，随用而施，独立不改，绝学无忧。旷劫诸圣，共遵斯一。老、释未始于尝分，迷者分之而未合。亿善遍修，修遍成圣，虽十号千称，终不能尽。终不能尽，岂可思议。司徒从事中郎张融作门律云：道之与佛，逗极无二。吾见道士与道人战儒墨，道人与道士辨是非。昔有鸿飞天首，积远难亮，越人以为凫，楚人以为乙。人自楚、越，鸿常一耳。以示太子仆周颙。颙叹之曰：虚无法性，其寂虽同，位寂之方，其旨则别。论所谓逗极无二者，为逗极于虚无，当无二于法性邪。足下所宗之本一物为鸿乙耳，驱驰佛道，无免二末，未知高鉴，缘何识本？轻而宗之，其有旨乎。往覆文多不载。
欢口不辩，善于著论。又注王弼易二系，学者传之。知将终，赋诗言志曰：五涂无恒宅，三清有常舍。精气因天行，游魂随物化。鹏鹍适大海，蜩鸠之桑柘。达生任去留，善死均日夜。委命安所乘，何方不可驾。翘心企前觉，融然从此谢。自克死日，自择葬时，卒于剡山，时年六十四。身体香软，道家谓之尸解仙化焉。还葬旧墓，木连理生墓侧。县令江山图表状，武帝诏欢诸子撰欢文议三十卷。
史臣曰：顾欢论夷夏，优老而劣释。佛法者，理寂乎万古，迹兆乎中世，渊源浩博，无始无边，宇宙之所不知，数量之所不尽，盛乎哉！真大士之立言也。探机扣寂，有感必应，以大苞小，无细不容。若乃儒家之教，仁义礼乐，仁爱义宜，礼从乐和而已；今则慈悲为本，常乐为宗，施舍惟机，低举成敬。儒家之教，宪章祖述，引古证之，于学易悟；今树以前因，报以后果，业行交酬，连璅相袭。阴阳之教，占气步景，授民以时，知其利害；今则耳眼洞达，心智他通，身为奎井，岂俟甘石。法家之教，出自刑理，禁奸止邪，明用赏罚；今则十恶所坠，五及无间，刀树剑山，焦汤猛火，造受自贻，罔或差贰。墨家之教，遵上俭薄，磨踵灭顶，且犹非吝；今则肤同断瓠，目如井星，授子捐妻，在鹰庇鸽。从横之教，所贵权谋，天日连环，归乎适变；今则一音万解，无待户说，四辩三会，咸得吾师。杂家之教，兼有儒墨；今则五时所宣，于何不尽。晨家之教，播植耕耘，善相五事，以艺九榖；今则郁单梗稻，已异阎浮，生天果报，自然饮食。道家之教，执一虚无，得性亡情，凝神勿扰；今则波若无照，万法皆空，岂有道之可名，宁余一之可得。道俗对校，真假将仇，释理奥藏，无往而不有也。能善用之，即真是俗。九流之设，用藉世教，刑名道墨，乖心异言，儒者不学，无伤为儒；佛理玄旷，实智妙有，一物不知，不成圆圣。若夫神道应现之力，感会变化之奇，不可思议，难用言象。而诸张米道，符水先验，相传师法，祖自伯阳。世情去就，有此二学，僧尼道士，矛盾相非。非唯重道，兼亦殉利。详寻两教，理归一极。但迹有左右，故教成先后。广略为言，自生优劣。道本虚无，非由学至，绝圣弃智，已成有为。有为之无，终非道本。若使本末同无，曾何等级。佛则不然，具缚为种，转暗成明，梯愚入圣。途虽远而可践，业虽旷而有期。劝慕之道，物我无隔。而局情浅智，鲜能胜受。世途揆度，因果二门。鸡鸣为善，未必余庆；脍肉东陵，曾无厄祸。身才高妙，郁滞而靡达；器思庸卤，富厚以终生。忠反见遗；诡乃获用。观此而论，近无罪福，而业有不定，着自经文，三报开宗，斯疑顿晓。史臣服膺释氏，深信冥缘，谓斯道之莫贵也。
赞曰：含贞抱朴，履道敦学。惟兹潜隐，弃鳞养角。
永明二年，阇耶跋摩遣天竺道人释那伽仙上表称扶南国王臣侨陈如阇耶跋摩叩头启曰：天化抚育，感动灵祇，四气调适。伏愿圣主尊体起居康御，皇太子万福，六宫清休，诸王妃主内外朝臣普同和睦，邻境士庶万国归心，五榖丰熟，灾害不生，土清民泰，一切安稳。臣及人民，国土丰乐，四气调和，道俗济济，并蒙陛下光化所被，咸荷安泰。又曰：臣前遣使继杂物行广州货易，天竺道人释那伽仙于广州因附臣舶欲来扶南，海中风漂到林邑，国王夺臣货易，并那伽仙私财。具陈其从中国来此，仰序陛下圣德仁治，详议风化，佛法兴显，众僧殷集，法事日盛，王威严整，朝望国轨，慈悯苍生，八方六合，莫不归仗。如听其所说，则化邻诸天，非可为喻。臣闻之，下情踊悦，若暂奉见尊足，仰慕慈恩，泽流小国，天垂所感，率土之民，并得皆蒙恩佑。是以臣今遣此道人释那伽仙为使，上表问讯奉贡，微献呈臣等赤心，并别陈下情。但所献轻陋，愧惧唯深。伏愿天慈曲照，鉴其丹款，赐不垂责。谨附那伽仙并其伴口具启闻。伏愿悯所启。并献金镂龙王坐像一躯，白檀像一躯，牙塔二躯，古贝二双，琉璃苏鉝二口，玳瑁槟榔柈一枚。
那伽仙诣京师，言其国俗事摩醯首罗天神，神常降于摩耽山。土气恒暖，草木不落。其上书曰：吉祥利世间，感摄于群生。所以其然者，天感化缘明。仙山名摩耽，吉树敷嘉荣。摩醯首罗天，依此降尊灵。国王悉蒙佑，人民皆安宁。由斯恩被故，是以臣归情。菩萨行忍慈，本迹起凡基。一发菩提心，二乘非所期。历生积功业，六度行大悲。勇猛超劫数，财命舍无遗。生死不为厌，六道化有缘。具修于十地，遗果度人天。功业既已定，行满登正觉。万善智圆备，惠日照尘俗，众生感缘应，随机授法药。佛化遍十方，无不蒙济擢。皇帝圣弘道。兴降于三宝。垂心览万机，威恩振八表。国土及城邑，仁风化清皎。亦如释提洹，众天中最超。陛下临万民，四海共归心。圣慈流无疆，被臣小国深。诏报曰：具摩醯降灵，流施彼土，虽殊俗异化，遥深欣赞。知鸠酬罗于彼背叛，窃据林邑，聚凶肆掠，殊宜剪讨。彼虽介遐陬旧修蕃贡，自宋季多难，海译致壅，皇化惟新，习迷未革。朕方以文德来远人，未欲便兴干戈。王既款列忠到，远请军威，今诏交部随宜应接，伐叛柔服，寔惟国典，勉立殊效，以副所期。那伽仙屡衔边译，颇悉中土阔狭，今其具宣。上报以绛紫地黄碧绿纹绫各五匹。
尝为书诫其子崧曰：慧日、十住等，既应营婚，又须住止，吾清明门宅，无相容处。所以尔者，亦复有以；前割西边施宣武寺，既失西厢，不复方幅，意亦谓此逆旅舍耳，何事须华？常恨时人谓是我宅且释氏之教，以财物谓之外命；儒典亦称何以聚人曰财。况汝曹常情，安得忘此以孔释二教殊途同归，撰会林五下卷。
褒著幼训，以诫诸子。其一章云：儒家则尊卑等差，吉凶降杀。君南面而臣北面，天地之义也。鼎俎奇而笾豆偶，阴阳之义也。道家则堕支体，黜聪明，弃义绝仁，离形去智。释氏之义，见苦断习，证灭循道，明因辨果，偶凡成圣，斯虽为教等差，而义归汲引。吾始乎幼学，及于知命，既崇周、孔之教，兼循老、释之谈，江左以来，斯业不坠，汝能修之，吾之志也。
初，缜在齐世，尝侍竟陵王子良。子良精信释教，而缜盛称无佛。子良问曰：君不信因果，世间何得有富贵，何得有贱贫？缜答曰：人之生譬如一树花，同发一枝，俱开一蒂，随风而坠，自有拂帘幌坠于茵席之上，自有关篱墙落于粪溷之侧。坠茵席者，殿下是也；落溷粪者，下官是也。贵贱虽复殊途，因果竟在何处？子良不能屈，深怪之。缜退论其理，著神灭论曰：
或问予云：神灭，何以知其灭也？答曰：神即形也，形即神也，是以形存则神存，形谢则神灭也。
问曰：形者无知之称，神者有知之名，知与无知，即事有异，神之与形，理不容一，形神相即，非所闻也。答曰：形者神之质，神者形之用。是则形称其质，神言其用，形之与神，不得相异也。
问曰：神故非用，不得为异，其义安在？答曰：名殊而体一也。
问曰：名既已殊，体何得一？答曰：神之于质，犹利之于刀，形之于用，犹刀之于利，利之名非刀也，刀之名非利也。然而舍利无刀，舍刀无利。未闻刀没而利存，岂容形亡而神在。
问曰：刀之与利，或如来说，形之与神，其义不然。何以言之？木之质无知也，人之质有知也，人既如木之质，而有异木之知，岂非木有其一，人有其二邪？答曰：异哉言乎！人若有如木之质以为形，又有异木之知以为神，则可如来论也。今人之质，质有知也，木之质，质无知也，人之质非木质也，木之质非人质也，安有如木之质而复有异木之知哉！
问曰：人之质所以异木质者，以其有知耳。人而无知，与木何异？答曰：人无无知之质，犹木无有知之形。
问曰：死者之形骸，岂非无知之质邪？答曰：是无人质。
问曰：若然者，人果有如木之质，而有异木之知矣。答曰：死者如木，而无异木之知；生者有异木之知，而无如木之质也。
问曰：死者之骨骼，非生者之形骸邪？答曰：生形之非死形，死形之非生形，区已革矣，安有生人之形骸，而有死人之骨骼哉？
问曰：若生者之形骸非死者之骨骼，非死者之骨骼，则应不由生者之形骸，不由生者之形骸，则此骨骼从何而至此邪？答曰：是生者之形骸，变为死者之骨骼也。
问曰：生者之形骸虽变为死者之骨骼，岂不从生而有死，则知死体犹生体也。答曰：如因荣木变为枯木，枯木之质，宁是荣木之体！
问曰：荣体变为枯体，枯体即是荣体；丝体变为缕体，缕体即是丝体，有何别焉？答曰：若枯即是荣，荣即是枯，应荣时凋零，枯时结实也。又荣木不应变为枯木，以荣即枯，无所复变也。荣枯是一，何不先枯后荣？要先荣后枯，何也？丝缕之义，亦同此破。
问曰：生形之谢，便应豁然都尽，何故方受死形，绵历未已邪？答曰：生灭之体，要有其次故也。夫欻而生者必欻而灭，渐而生者必渐而灭。欻而生者，飘骤是也；渐而生者，动植是也。有欻有渐，物之理也。
问曰：形即是神者，手等亦是邪？答曰：皆是神之分也。
问曰：若皆是神之分，神既能虑，手等亦应能虑也？答曰：手等亦应能有痛痒之知，而无是非之虑。
问曰：虑，为一为异？答曰：知即是虑，浅则为知，深则为虑。
问曰：若尔，应有二乎？答曰：人体惟一，神何得二。
问曰：若不得二，安有痛痒之知，复有是非之虑？答曰：如手足虽异，总为一人，是非痛痒虽复有异，亦总为一神矣。
问曰：是非之虑，不关手足，当关何处？答曰：是非之意，心器所主。
问曰：心器是五藏之心，非邪？答曰：是也。
问曰：五藏有何殊别，而心独有是非之虑乎？答曰：七窍亦复何殊，而司用不均。
问曰：虑思无方，何以知是心器所主？答曰：五藏各有所司，无有能虑者，是以心为虑本。
问曰：何不寄在眼等分中？答曰：若虑可寄于眼分，眼何故不寄于耳分邪？
问曰：虑体无本，故可寄之于眼分；眼自有本，不假寄于佗分也。答曰：眼何故有本而虑无本；苟无本于我形，而可遍寄于异地，亦可张甲之情，寄王乙之躯，李丙之性，托赵丁之体。然乎哉？不然也。
问曰：圣人形犹凡人之形，而有凡圣之殊，故知形神异矣。答曰：不然。金之精者能昭，秽者不能昭，有能昭之精金，宁有不昭之秽质。又岂有圣人之神而寄凡人之器，亦无凡人之神而托圣人之体。是以八采、重瞳，勋、华之容，龙颜、马口，轩、皞之状，形表之异也。比干之心，七窍列角，伯约之胆，其大若拳，此心器之殊也。是知圣人定分，每绝常区，非惟道革群生，乃亦形超万有。凡圣均体，所未敢安。
问曰：子云圣人之形必异于凡者，敢问阳货类仲尼，项籍似大舜，舜、项、孔、阳，智革形同，其故何邪？答曰：珉似玉而非玉，鸡类凤而非凤，物诚有之，人故宜尔。项、阳貌似而非实似，心器不均，虽貌无益。
问曰：凡圣之殊，形器不一，可也；员极，理无有二，而丘、旦殊姿，汤、文异状，神不侔色，于此益明矣。答曰：圣同于心器，形不必同也，犹马殊毛而齐逸，玉异色而均美。是以晋棘、荆和，等价连城，骅骝、騄骊，俱致千里。
问曰：形神不二，既闻之矣，形谢神灭，理固宜然，敢问经云为之宗庙，以鬼饷之，何谓也？答曰：圣人之教然也，所以弭孝子之心，而历偷薄之意，神而明之，此之谓矣。
问曰：伯有被甲，彭生豕见，坟素著其事，宁是设教而已邪？答曰：妖怪茫茫，或存或亡，强死者众，不皆为鬼，彭生、伯有，何独能然，乍为人豕，未必齐、郑之公子也。
问曰：易称故知鬼神之情状，与天地相似而不违。又曰：载鬼一车。其义云何？答曰：有禽焉，有兽焉，飞走之别也；有人焉，有鬼焉，幽明之别也。人灭而为鬼，鬼灭而为人，则未之知也。
问曰：知此神灭，有何利用邪？答曰：浮屠害政，桑门蠹俗，风惊雾起，驰荡不休，吾哀其弊，思拯其溺。夫竭财以赴僧，破产以趋佛，而不恤亲戚，不怜穷匮者何？良由厚我之情深，济物之意浅。是以圭撮涉于贫友，吝情动于颜色；千钟委于富僧，欢意畅于容发。岂不以僧有多余之期，友无遗秉之报，务施阙于周急，归德必于在己。又惑以茫昧之言，惧以阿鼻之苦，诱以虚诞之辞，欣以兜率之乐。故舍逢掖，袭横衣，废俎豆，列瓶钵，家家弃其亲爱，人人绝其嗣续。致使兵挫于行间，吏空于官府，粟罄于惰游，货殚于泥木。所以奸宄弗胜，颂声尚拥，惟此之故，其流莫已，其病无限。若陶甄禀于自然，森罗均于独化，忽焉自有，恍尔而无，来也不御，去也不追，乘夫天理，各安其性。小人甘其垄亩，君子保其恬素，耕而食，食不可穷也，蚕而衣，衣不可尽也，下有余以奉其上，上无为以待其下，可以全生，可以匡国，可以霸君，用此道也。
此论出，朝野諠哗。子良集僧难之而不能屈。
时竟陵王子良盛招宾客，缜亦预焉。尝侍子良，子良精信释教，而缜盛称无佛。子良问：君不信因果，何得富贵贫贱？缜答曰：人生如树花同发，随风而堕，自有拂帘幌坠于茵席之上，自有关篱墙落于粪溷之中。坠茵席者，殿下是也；落粪溷者，下官是也。贵贱虽复殊途，因果竟在何处。子良不能屈，然深怪之。退论其理，著神灭论。以为：神即形也，形即神也，形存则神存，形谢则神灭。形者神之质，神者形之用。是则形称其质，神言其用，形之与神，不得相异。神之于质，犹利之于刀，形之于用，犹刀之于利。利之名非刀也，刀之名非利也，然而舍利无刀，舍刀无利。未闻刀没而利存，岂容形亡而神在。此论出，朝野諠哗。子良集僧难之而不能屈。太原王琰乃著论讥缜曰：呜呼范子！曾不知其先祖神灵所在。欲杜缜后对。缜又对曰：呜呼王子！知其祖先神灵所在，而不能杀身以从之。其险诣皆此类也。子良使王融谓之曰：神灭既自非理，而卿坚执之，恐伤名教。以卿之大美，何患不至中书郎，而故乖剌为此，可便毁弃之。缜大笑曰：使范缜卖论取官，已至令仆矣，何但中书郎邪。
刘歊字士光，訏族兄也歊幼有识慧，四岁丧父，与群儿同处，独不戏弄。六岁诵论语、毛诗，意所不解，便能问难。十一，读庄子逍遥篇，曰：此可解耳。客因问之，随问而答，皆有情理，家人每异之。及长，博学有文才，不娶不仕，与族弟訏并隐居求志，遨游林泽，以山水书籍相娱而已。常欲避人世，以母老不忍违离，每随兄霁、杳从宦。少时好施，务周人之急，人或遗之，亦不距也。久而叹曰：受人者必报，不则有愧于人。吾固无以报人，岂可常有愧乎？
天监十七年，无何而著革终论。其辞曰：
死生之事，圣人罕言之矣。孔子曰：精气为物，游魂为变，知鬼神之情状，与天地相似而不违。其言约，其旨妙，其事隐，其意深，未可以臆断，难得而精核，聊肆狂瞽，请试言之。
夫形虑合而为生，魂质离而称死，合则起动，离则休寂。当其动也，人皆知其神；及其寂也，物莫测其所趣。皆知则不言而义显，莫测则逾辩而理微。是以勋、华旷而莫陈，姬、孔抑而不说，前达往贤，互生异见。季札云：骨肉归于土，魂气无不之。庄周云：生为徭役，死为休息。寻此二说，如或相反。何者？气无不之，神有也；死为休息，神无也。原宪云：夏后氏用明器，示民无知也。殷人用祭器，示民有知也。周人兼用之，示民疑也。考之记籍，验之前志，有无之辩，不可历言。若稽诸内教，判乎释部，则诸子之言可寻，三代之礼无越。何者？神为生本，形为生具，死者神离此具，而即非彼具也。虽死者不可复反，而精灵递变，未尝灭绝。当其离此之日，识用廓然，故夏后明器，示其弗反。即彼之时，魂灵知灭，故殷人祭器，显其犹存。不反则合乎庄周，犹存则同乎季札，各得一隅，无伤厥义。设其实也，则亦无，故周人有兼用之礼，尼父发游魂之唱，不其然乎。若废偏携之论，探中途之旨，则不仁不智之讥，于是乎可息。
夫形也者，无知之质也；神也者，有知之性也。有知不独存，依无知以自立，故形之于神，逆旅之馆耳。及其死也，神去此而适彼也。神已去此，馆何用存？速朽得理也。神已适彼，祭何所祭？祭则失理。面姬、孔之教不然者，其有以乎！盖礼乐之兴，出于浇薄，俎豆缀兆，生于俗弊。施灵筵，陈棺椁，设馈奠，建丘陇，盖欲令孝子有追思之地耳，夫何补于已迁之神乎？故上古衣之以薪，弃之中野，可谓尊卢、赫胥、皇雄、炎帝蹈于失理哉？是以子羽沈川，汉伯方圹，文楚黄壤，土安麻索。此四子者，得理也，忘教也。若从四子而游，则平生之志得矣。
然积习生常，难卒改革，一朝肆志，傥不见从。今欲翦截烦厚，务存俭易，进不裸尸，退异常俗，不伤存者之念，有合至人之道。孔子云：敛首足形，还葬而无椁。斯亦贫者之礼也，余何陋焉。且张奂止用幅巾，王肃唯盥手足，范冉殓毕便葬，奚珍无设筵几，文度故舟为椁，子廉牛车载柩，叔起诫绝坟陇，康成使无卜吉。此数公者，尚或如之；况于吾人，而尚华泰！今欲仿佛景行，以为轨则，傥合中庸之道，庶免徒费之讥。气绝不须复魄，盥洗而敛。以一千钱市治棺、单故裙衫、衣巾枕履。此外送往之具，棺中常物，及余阁之祭，一不得有所施。世多信李、彭之言，可谓惑矣。余以孔、释为师，差无此惑。敛讫，载以露车，归于旧山，随得一地，地足为坎，坎足容棺，不须砖甓，不劳封树，勿设祭飨，勿置几筵，无用茅君之虚座，伯夷之杅水。其蒸尝继嗣，言象所绝，事止余身，无伤世教。家人长幼，内外姻戚，凡厥友朋，爰及寓所，咸愿成余之志，幸勿夺之。
明年疾卒，时年三十二。
歊幼时尝独坐空室，有一老公至门，谓歊曰：心力勇猛，能精死生；但不得久滞一方耳。因弹指而去。歊既长，精心学佛，有道人释宝志者，时人莫测也，遇歊于兴皇寺，惊起曰：隐居学道，清净登佛。如此三说。歊未死之春，有人为其庭中栽柿，歊谓兄子弇曰：吾不见此实，尔其勿言。至秋而亡，人以为知命。亲故诔其行迹，谥曰贞节处士。
天监十七年，忽著革终论。以为：
形者无知之质，神者有知之性。有知不独存，依无知以自立，故形之于神，逆旅之馆耳。及其死也，神去此馆，速朽得理。是以子羽沈川，汉伯方圹，文楚黄壤，士安麻索：此四子者得理也。若从四子而游，则平生之志得矣。然积习生常，难卒改革，一朝肆志，傥不见从。今欲翦截烦厚，务存俭易，进不裸尸，退异常俗，不伤存者之念，有合至人之道。且张奂止用幅巾，王肃唯盥手足，范冉敛毕便葬，爰珍无设筵几，文度故舟为棺，子廉牛车载柩，叔起诫绝坟陇，康成使无卜吉。此数公者，尚或如之，况为吾人，而尚华泰。今欲仿佛景行，以为轨则。气绝不须复魂，盥漱而敛。以一千钱市成棺，单故裙衫，衣巾枕履。此外送往之具，棺中常物，一不得有所施。世多信李、彭之言，可谓惑矣。余以孔、释为师，差无此惑。敛讫，载以露车，归于旧山，随得一地，地足为坎，坎足容棺。不须砖甓，不劳封树，勿设祭飨，勿置几筵。其蒸尝继嗣，言象所绝，事止余身，无伤世教始沙门释宝志遇歊于兴皇寺，惊起曰：隐居学道，清净登仙。如此三说。歊未死之春，有人为其庭中栽柿，歊谓兄子弇曰：吾不见此实，尔其勿言。至秋而亡，人以为知命。亲故诔其行迹，谥曰贞节处士。
梁书，六本纪，五十列传，合五十六篇。唐贞观三年，诏右散骑常侍姚思廉撰。思廉者，梁史官察之子。推其父意，又颇采诸儒谢吴等所记，以成此书。臣等既校正其文字，又集次为目录一篇而叙之曰：
自先王之道不明，百家并起，佛最晚出，为中国之患，而在梁为尤甚，故不得而不论也。盖佛之徒自以谓吾之所得者内，而世之论佛者皆外也，故不可绌；虽然，彼恶睹圣人之内哉。书曰：思曰睿，睿作圣。盖思者，所以致其知也。能致其知者，察三才之道，辩万物之理，小大精粗无不尽也。此之谓穷理，知之至也。知至矣，则在我者之足贵，在彼者之不足玩，未有不能明之者也。有知之之明而不能好之，未可也，故加之诚心以好之；有好之之心而不能乐之，未可也，故加之至意以乐之。能乐之则能安之矣。如是，则万物之自外至者安能累我哉。万物之所不能累，故吾之所以尽其性也。能尽其性则诚矣。诚者，成也，不惑也。既成矣，必充之使可大焉。既大矣，必推之使可化焉。能化矣，则含智之民，肖翘之物，有待于我者，莫不由之以至其性，遂其宜，而吾之用与天地参矣。德如此其至也，而应乎外者未尝不与人同，此吾之道所以为天下之达道也。故与之为衣冠、饮食、冠昏、丧祭之具，而由之以教其为君臣、父子、兄弟、夫妇者，莫不一出乎人情；与之同其吉凶而防其忧患者，莫不一出乎人理。故与之处而安且治之所集也，危且乱之所去也。与之所处者其具如此，使之化者其德如彼，可不谓圣矣乎。既圣矣，则无思也，其至者循理而已；无为也，其动者应物而已。是以覆露乎万物，鼓舞乎群众，而未有能测之者也，可不谓神矣乎。神也者，至妙而不息者也，此圣人之内也。圣人者，道之极也，佛之说其有以易此乎。求其有以易此者，固其所以为失也。夫得于内者，未有不可行于外也；有不可行于外者，斯不得于内矣。易曰：智周乎万物而道济乎天下，故不过。此圣人所以两得之也。智足以知一偏，而不足以尽万事之理，道足以为一方，而不足以适天下之用，此百家之所以两失之也。佛之失其不以此乎。则佛之徒自以谓得诸内者，亦可谓妄矣。
夫学史者将以明一代之得失也，臣等故因梁之事，而为着圣人之所以得及佛之所以失以传之者，使知君子之所以距佛者非外，而有志于内者，庶不以此而易彼也。
臣巩等谨叙目录，昧死上。
縡笃信佛教，从兴皇惠朗法师受三论，尽通其学。时有大心皓法师著无诤论以诋之，縡乃为明道论，用释其难。其略曰：
无诤论言：比有弘三论者，雷同诃诋，恣言罪状，历毁诸师，非斥众学，论中道而执偏心，语忘怀而竟独胜，方学数论，更为仇敌，仇敌既勾，诤斗大生，以此之心，而成罪业，罪业不止，岂不重增生死，大苦聚集？答曰：三论之兴，为日久矣。龙树创其源，除内学之偏见；提婆扬其旨，荡外道之邪执。欲使大化流而不拥，玄风阐而无坠。其言旷，其意远，其道博，其流深。斯固龙象之胜骧，鲲鹏之搏运。蹇乘决羽，岂能觖望其间哉？顷代浇薄，时无旷士，苟习小学，以化蒙心，渐染成俗，遂迷正路，唯竟穿凿，各肆营造，枝叶徒繁，本源日翳，一师解释，复异一师，更改旧宗，各立新意，同学之中，取寤复别，如是展转，添糅倍多。总而用之，心无的准；择而行之，何者为正？岂不浑沌伤窍，嘉树弊牙？虽复人说非马，家握灵蛇，以无当之卮，同画地之饼矣。其于失道，不亦宜乎？摄山之学，则不如是。守一遵本，无改作之过；约文申意，杜臆断之情。言无预说，理非宿构。睹缘尔乃应，见敌然后动。纵横络驿，忽恍杳冥。或弥纶而不穷，或消散而无所。焕乎有文章，踪朕不可得；深乎不可量，即事而非远。凡相酬对，随理详核。有何嫉诈，干犯诸师？且诸师所说，为是可毁？为不可毁？若可毁者，毁故为衰；若不可毁，毁自不及。法师何独蔽护不听毁乎？且教有大小，备在圣诰，大乘之文，则指斥小道。今弘大法，宁得不言大乘之意耶？斯则褒贬之事，从弘放学；与夺之辞，依经议论。何得见佛说而信顺，在我语而忤逆？无诤平等心如是耶？且忿恚烦恼，凡夫恒性，失理之徒，率皆有此。岂可以三修未惬，六师怀恨，而蕴涅槃妙法，永不宣扬？但冀其忿愤之心既极，恬淡之寤自成耳。人面不同，其心亦异，或有辞意相反，或有心口相符。岂得必谓他人说中道而心偏执，己行无诤，外不违而内平等？仇敌斗讼，岂我事焉；罪业聚集，斗诤者所畏耳。
无诤论言：摄山大师诱进化导，则不如此，既习行于无诤者也。导悟之德既往，淳一之风已浇，竞胜之心，呵毁之曲，盛于兹矣。吾愿息诤以通道，让胜以忘德。何必排拂异家，生其恚怒者乎？若以中道之心行于成实，亦能不诤；若以偏着之心说于中论，亦得有诤。固知诤与不诤，偏在一法。答曰：摄山大师实无诤矣，但法师所赏，未衷其节。彼静守幽谷，寂尔无为，凡有训勉，莫匪同志，从容语嘿，物无间然，故其意虽深，其言甚约。今之敷畅，地势不然。处王城之隅，居聚落之内，呼吸顾望之客，唇吻纵横之士，奋锋颖，励羽翼，明目张胆，被坚执锐，骋异家，炫别解，窥伺间隙，邀冀长短，与相酬对，捔其轻重，岂得默默无言，唯唯应命？必须掎摭同异，发擿玼瑕，忘身而弘道，忤俗而通教，以此为病，益知未达。若令大师当此之地，亦何必默己，而为法师所贵耶？法师又言：吾愿息诤以通道，让胜以忘德。道德之事，不止在诤与不诤，让与不让也。此语直是人间所重，法师慕而言之，竟未知胜若为可让也。若他人道高，则自胜不劳让矣；他人道劣，则虽让而无益矣。欲让之辞，将非虚设？中道之心，无处不可。成实、三论，何事致乖？但须息守株之解，除胶柱之意，是事皆中也。来旨言诤与不诤，偏在一法。何为独褒无诤耶？讵非矛盾？
无诤论言：邪正得失，胜负是非，必生于心矣，非谓所说之法，而有定相论胜劣也。若异论是非，以偏着为失言，无是无非，消彼得失，以此论为胜妙者，他论所不及，此亦为失也。何者？凡心所破，岂无心于能破，则胜负之心不忘，宁不存胜者乎？斯则矜我为得，弃他之失，即有取舍，大生是非，便是增诤。答曰：言为心使，心受言诠；和合根尘，鼓动风气，故成语也。事必由心，实如来说。至于心造伪以使口，口行诈以应心，外和而内险，言随而意逆，求利养，引声名，入道之人，在家之士，斯罪非一。圣人所以曲陈教诫，深致防杜，说见在之殃咎，叙将来之患害，此文明着，甚于日月，犹有忘爱躯，冒峻制，蹈汤炭，甘齑粉，必行而不顾也。岂能悦无诤之作，而回首革音耶？若弘道之人，宣化之士，心知胜也，口言胜也，心知劣也，口言劣也，亦无所苞藏，亦无所忌惮，但直心而行之耳。他道虽劣，圣人之教也；己德虽优，亦圣人之教也。我胜则圣人胜，他劣则圣人劣。圣人之优劣，盖根缘所宜尔。于彼于此，何所厚薄哉？虽复终日按剑，极夜击柝，瞋目以争得失，作气以求胜负，在谁处乎？有心之与无心，徒欲分别虚空耳。何意不许我论说，而使我谦退？此谓鹪鹏已翔于寥廓，而虞者犹窥薮泽而求之。嗟乎！丈夫当弘斯道矣。
无诤论言：无诤之道，通于内外。子所言须诤者，此用末而救本，失本而营末者也。今为子言之。何则？若依外典，寻书契之前，至淳之世，朴质其心，行不言之教，当于此时，民至老死不相往来，而各得其所，复有何诤乎？固知本末不诤，是物之真矣。答曰：诤与无诤，不可偏执。本之与末，又安可知？由来不诤，宁知非末？于今而诤，何验非本？夫居后而望前，则为前；居前而望后，则为后。而前后之事犹如彼此，彼呼此为彼，此呼彼为彼，彼此之名，的居谁处？以此言之，万事可知矣。本末前后，是非善恶，可恒守邪？何得自信聪明，废他耳目？夫水泡生灭，火轮旋转，入牢阱，受羁绁，生忧畏，起烦恼，其失何哉？不与道相应，而起诸见故也。相应者则不然，无为也，无不为也。善恶不能偕，而未曾离善恶，生死不能至，亦终然在生死，故得永离而任放焉。是以圣人念绕桎之不脱，愍黏胶之难离，故殷勤教示，备诸便巧。希向之徒，涉求有类，虽驎角难成，象形易失，宁得不仿佛遐路，勉励短晨？且当念己身之善恶，莫揣他物，而欲分别，而言我聪明，我知见，我计校，我思惟，以此而言，亦为疏矣。他人者实难测，或可是凡夫真尔，亦可是圣人俯同，时俗所宜见，果报所应睹。安得肆胸衿，尽情性，而生讥诮乎？正应虚己而游乎世，俯仰于电露之间耳。明月在天，众水咸见，清风至林，群籁毕响。吾岂逆物哉？不入鲍鱼，不甘腐鼠。吾岂同物哉？谁能知我，共行斯路。浩浩乎！堂堂乎！岂复见有诤为非，无诤为是？此则诤者自诤，无诤者自无诤，吾俱取而用之。宁劳法师费功夫，点笔纸，但申于无诤；弟子疲唇舌，消晷漏，唯对于明道？戏论哉！糟粕哉！必欲且考真伪，暂观得失，无过依贤圣之言，检行藏之理，始终研究，表里综核，使浮辞无所用，诈道自然消。请待后筵，以观其妙矣。
时有沙门惠怜者，自云咒水饮人，能差诸病。病人就之者，日有千数。灵太后诏给衣食，事力优重，使于城西之南，治疗百姓病。怿表谏曰：臣闻律深惑众之科，礼绝妖淫之禁，皆所以大明居正，防遏奸邪。昔在汉末，有张角者，亦以此术荧惑当时。论其所行，与今不异。遂能幻诱生人，致黄巾之祸，天下涂炭数十年间，角之由也。昔新垣奸，不登于明堂；五利侥，终婴于显戮。
孝明熙平初时有沙门惠怜者，自云咒水饮人，能差诸病。病人就之者，日有千数。灵太后诏给衣食，事力优重，使于城西之南，治疗百姓病。怿表谏曰：臣闻律深惑众之科，礼绝妖淫之禁，皆所以大明居正，防遏奸邪。昔在汉末，有张角者，亦以此术，荧惑当时。论其所行，与今不异。遂能詃诱生人，致黄巾之祸。天下涂炭数十年间，角之由也。昔新垣奸，不登于明堂；五利侥，终婴于显戮。此事可为至鉴。灵太后深纳之。
于时民多绝户而为沙门，玚上言：礼以教世，法导将来，迹用既殊，区流亦别。故三千之罪，莫大不孝，不孝之大，无过于绝祀。然则绝祀之罪，重莫甚焉。安得轻纵背礼之情，而肆其向法之意也？正使佛道，亦不应然，假令听然，犹须裁之以礼。一身亲老，弃家绝养，既非人理，尤乖礼情，堙灭大伦，且阙王贯。交缺当世之礼，而求将来之益，孔子云未知生，焉知死，斯言之至，亦为备矣。安有弃堂堂之政，而从鬼教乎！又今南服未静，众役仍烦，百姓之情，方多避役。若复听之，恐捐弃孝慈，比屋而是。沙门都统僧暹等忿玚鬼教之言，以玚为谤毁佛法，泣诉灵太后，太后责之。玚自理曰：窃欲清明佛法，使道俗兼通，非敢排弃真学，妄为訾毁。且鬼神之名，皆通灵达称，自百代正典，叙三皇五帝，皆号为鬼。天地曰神祇，人死曰鬼。易曰知鬼神之情状，周公自美，亦云能事鬼神，礼曰明则有礼乐，幽则有鬼神。是以明者为堂堂，幽者为鬼教。佛非天非地，本出于人，应世导俗，其道幽隐，名之为鬼，愚谓非谤。且心无不善，以佛道为教者，正可未达众妙之门耳。灵太后虽知玚言为允，然不免暹等之意，犹罚玚金一两。
沙门法秀谋反伏诛。骏表曰：臣闻诗之作也，盖以言志。迩之事父，远之事君，阙诸风俗，靡不备焉。上可以颂美圣德，下可以申厚风化，言之者无罪，闻之者足以诫。此古人用诗之本意。臣以垂没之年，得逢盛明之运，虽复昏耄将及，犹慕廉颇强饭之风。伏惟陛下，太皇太后，道合天地，明侔日月，则天与唐风斯穆，顺帝与周道通灵。是以狂妖怀逆，无隐谋之地；冥灵潜翦，伏发觉之诛。用能七庙幽赞，人神扶助者已。臣不胜喜踊。谨竭老钝之思，上庆国颂十六章，并序巡狩、甘雨之德焉。其颂曰：忽有狂竖，谋逆圣都。明灵幽告，发觉伏诛。羿浞为乱，祖龙千纪。狂华冬茂，有自来矣。美哉皇度，道固千祀。百灵潜翦，奸不遑起。奸不遑起，罪人得情。宪章刑律，五秩犹轻。於穆二圣，仁等春生。除弃周汉，遐轨牺庭。周流奚弃？忿彼苛刻。牺庭曷轨？希仁尚德。徽音一振，声教四塞。岂惟京甸，化播万国。
二年八月，灵太后幸永宁寺，躬登九层佛图。光表谏曰：伏见亲升上级，伫跸表刹之下，祗心图构，诚为福善。圣躬玉趾，非所践陟，臣庶恇惶，窃谓未可。按礼记：为人子者，不登高，不临深。古贤有言：策画失于庙堂，大人蹶于中野。汉书：上欲西驰下峻阪，爰盎揽辔停舆曰：臣闻千金之子不垂堂，百金之子不倚衡，如有车败马惊，奈高庙太后何？又云：上酎祭宗庙，出，欲御楼船。薛广德免冠顿首，曰：宜从桥，陛下不听臣，臣以血污车轮。乐正子春，曾参弟子，亦称至孝，固自谨慎，堂基不过一尺，犹有伤足之愧。永宁累级，阁道回隘，以柔懦之宝体，乘至峻之重峭，万一差跌，千悔何追？礼，将祭宗庙，必散斋七日，致斋三日，然后入祀，神明可得而通。今虽容像未建，已为神明之宅。方加雕缋，饰丽丹青，人心所祗，锐观滋甚，登者既众，异怀若面。纵一人之身恒尽诚洁，岂左右臣妾各竭虔仰？不可独升，必有扈侍，惧或忘慎，非饮酒茹荤而已。昨风霾暴兴，红尘四塞，白日昼昏，特可敬畏。春秋，宋、卫、陈、郑同日而灾，伯姬待姆，致焚如之祸内经，宝塔高华，堪室千万，唯盛言香花礼拜，岂有登上之义。独称三宝阶，从上而下，人天交接，两得相见，超世奇绝，莫可而拟。恭敬拜跽，悉在下级。远存瞩眺，周见山河，因其所眄，增发嬉笑。未能级级加虔，步步崇慎，徒使京邑士女，公私凑集。上行下从，理势以然，迄于无穷，岂长世竞慕一登而可抑断哉？盖心信为本，形敬乃末，重实轻根，靖实躁君，恭己正南面者，岂月乘峻极，旬御层阶。今经始既就，子来自劝，基构已兴，雕绚渐起，紫山华台，即其宫也。伏愿息躬亲之劳，广风靡之化，因立制防，班之条限，以遏嚣污，永归清寂。下竭肃穆之诚，上展瞻仰之敬，勿践勿履，显固亿龄，融教阐悟，不其博欤。九月，灵太后幸嵩高，光上表谏曰：
二年八月，灵太后幸永宁寺，躬登九层佛图。光表谏曰：伏见亲升上级，伫跸表刹之下，祗心图构，诚为福善，圣躬玉趾，非所践陟。臣庶恇惶，窃谓未可。九月，灵太后幸嵩山佛寺，光上表谏，不从。
神龟元年九月，尼高皇太后崩于瑶光寺。有司奏：案旧事，皇太后崩仪，自复魄敛葬，百官哭临，其礼甚多。今尼太后既存委俗尊，凭居道法。凶事简速，不依配极之典；庭局狭隘，非容百官之位。但昔迳奉接，义成君臣，终始情礼，理无废绝。辄准故式，立仪如别。内外群官，权改常服，单衣邪巾，奉送至墓，列位哭拜，事讫而除。止在说师，更不宣下。诏可。
又问释道两教，逊对曰：
臣闻天道性命，圣人所不言，盖以理绝涉求，难为称谓。伯阳道德之论，庄周逍遥之旨，遗言取意，犹有可寻。至若玉简金书，神经秘录，三尺九转之奇，绛雪玄霜之异，淮南成道，犬吠云中，子乔得仙，剑飞天上，皆是凭虚之说，海枣之谈，求之如系风，学之如捕影。而燕君、齐后、秦皇、汉帝，信彼方士，冀遇其真，徐福去而不归，栾大往而无获。犹谓升遐倒影，抵掌可期；祭鬼求神，庶或不死。江璧既返，还入骊山之墓；龙媒已至，终下茂陵之坟。方知刘向之信洪宝，没有余责；王充之非黄帝，比为不相。又末叶已来，大存佛教，写经西土，画像南宫。昆池地黑，以为劫烧之灰；春秋夜明，谓是降神之日。法王自在，变化无穷，置世界于微尘，纳须弥于黍米。盖理本虚无，示诸方便。而妖妄之辈，苟求出家，药王燔躯，波论洒血，假未能然，犹当克命。宁有改形易貌，有异生人，恣意放情，还同俗物。龙宫余论，鹿野前言，此而得容，道风前坠。
伏惟陛下受天明命，屈己济民，山鬼效灵，海神率职。湘中石燕，沐时雨而群飞；台上铜鸟，朔和风而杓转。以周都洛邑，治在镐京，汉宅咸阳，魂归丰、沛，汾、晋之地，王迹维始，眷言巡幸，且劳经略。犹复降情文苑，斟酌百家，想执玉于瑶池，念求珠于赤水。窃以王母献环，由感周德；上天锡珮，实报禹功。二班勒史，两马制书，未见三世之辞，无闻一乘之旨。帝乐王礼，尚有时而沿革；左道怪民，亦何疑于沙汰。
十二月癸巳，集群臣及沙门、道士等，帝升高座，辨释三教先后，以儒教为先，道教为次，佛教为后。
武帝又以佛、道、儒三教不同，诏夐辨其优劣。夐以三教虽殊，同归于善，其迹似有深浅，其致理殆无等级。乃著三教序奏之。帝览而称善。
五事愆违则天地见异，况于日月星辰乎？况于水火金木土乎？若梁武之降号伽蓝，齐文宣之盘游市里，陈则蒋山之鸟呼曰奈何，周则阳武之鱼乘空而斗，隋则鹊巢黼帐，火炎门阙，岂唯天道，亦曰人妖，则祥眚呈形，于何不至？亦有脱略政教，张罗樽糈，崇信巫史，重增愆罚。
中大通元年，朱雀航华表灾。明年，同泰寺灾。大同三年，朱雀门灾。水沴火也。是时帝崇尚佛道，宗庙牲牷，皆以面代之。又委万乘之重，数诣同泰寺，舍身为奴，令王公已下赎之。初阳为不许，后为默许，方始还宫。天诫若曰，梁武为国主，不遵先王之法，而淫于佛道，横多糜费，将使其社稷不得血食也。天数见变，而帝不悟，后竟以亡。及江陵之败，阖城为贱隶焉，即舍身为奴之应也。
士谦善谈玄理，尝有一客在坐，不信佛家应报之义，以为外典无闻焉。士谦喻之曰：积善余庆，积恶余殃，高门待封，扫墓望丧，岂非休咎之应邪？佛经云轮转五道，无复穷已，此则贾谊所言，千变万化，未始有极，忽然为人之谓也。佛道未东，而贤者已知其然矣。至若鲧为黄熊，杜宇为鶗鴂，褒君为龙，牛哀为兽，君子为鹄，小人为猿，彭生为豕，如意为犬，黄母为鼋，宣武为鳖，邓艾为牛，徐伯为鱼，铃下为鸟，书生为蛇，羊祜前身，李氏之子，此非佛家变受异形之谓邪？客曰：邢子才云，岂有松柏后身化为樗栎，仆以为然。士谦曰：此不类之谈也。变化皆由心而作，木岂有心乎？客又问三教优劣，士谦曰：佛，日也；道，月也；儒，五星也。客亦不能难而止。
士谦善谈玄理，尝有客在坐，不信佛家应报义。士谦喻之曰：积善余庆，积恶余殃，岂非休咎邪？佛经云转轮五道，无复穷已，此则贾谊所言千变万化，未始有极，忽然为人之谓也。佛道未来，而贤者已知其然矣。至若鲧为黄熊，杜宇为鶗鴂，褒君为龙，牛哀为猛兽，君子为鹄。小人为猿，彭生为豕，如意为犬，黄母为鼋，宣武为鳖，邓艾为牛，徐伯为鱼，铃下为鸟，书生为蛇，羊祜前身李氏之子，此非佛家变受异形之谓邪？客曰：邢子才云岂有松柏后身，化为樗栎，仆以为然。士谦曰：此不类之谈也，变化皆由心作，木岂有心乎？客又问三教优劣，士谦曰：佛，日也；道，月也；儒，五星也。客亦不能难而止。
又太子洗马苏夔以钟律自命，尤忌宝常，夔父威，方用事，凡言乐者，皆附之而短宝常。数诣公卿怨望，苏威因诘宝常，所为何所传受。有一沙门谓宝常曰：上雅好符瑞，有言征祥者，上皆悦之。先生当言就胡僧受学，云是佛家菩萨所传音律，则上必悦。先生所为，可以行矣。宝常然之，遂如其言以答威。威怒曰：胡僧所传，乃是四夷之乐，非中国所宜行也。其事竟寝。
杜按：北史卷九十文稍异，意同。故不录。
先是，何尚之致仕，复膺朝命，于宅设八关斋，大集朝士，自行香，次至僧达曰：愿郎且放鹰犬，勿复游猎。僧达答曰：家养一老狗，放无处去，已复还。尚之失色。
帝溺情内教，朝政纵弛，祖深舆榇诣阙上封事，其略曰：
臣闻人为国本，食为人命，故礼曰国无六年之储，谓非其国也。推此而言，农为急务。而郡县苛暴，不加劝奖，今年丰岁稔，犹人有饥色，设遇水旱，何以救之？陛下昔岁尚学，置立五馆，行吟坐咏，诵声溢境。比来慕法，普天信向，家家斋戒，人人忏礼，不务百桑，空谈彼岸。夫农桑者今日济育，功德者将来胜因，丰可堕本勤末，置迩效赊也，今商旅转繁，游食转众，耕夫日少，杼轴日空。陛下若广兴屯田，贱金贵粟，勤农桑者擢以阶级，惰耕织者告以明刑。如此数年，则家给人足，廉让可生。
夫君子小人，智计不同，君子志于道，小人谋于利。志于道者安国济人，志于利者损物图己。道人者害国小人也，忠良者捍国君子也。臣见疾者诣道士则劝奏章，僧尼则令斋讲，俗师则鬼祸须解，医诊则汤熨散丸，皆先自为也。臣谓为国之本，与疗病相类，疗病当去巫鬼，寻华、扁，为国当黜佞邪，用管、晏。今之所任，腹背之毛耳。论外则有勉、舍，说内则有云、旻。云、旻所议则伤俗盛法，勉、舍之志唯原安枕江东。主慈臣恇，息谋外甸，使中国士女南望怀冤，若贾谊重生，岂不恸哭。臣今直言犯颜，罪或容宥，而乖忤贵臣，则祸在不测。所以不惮鼎镬区区必闻者，正以社稷计重而蝼蚁命轻。使臣言入身灭，臣何所恨时帝大弘释典，将以易俗，故祖深尤言其事，条以为：
都下佛寺五百余所，穷极宏丽。僧尼十余万，资产丰沃。所在郡县，不可胜言。道人又有白徒，尼则皆畜养女，皆不贯人籍，天下户口几亡其半。而僧尼多非法，养女皆服罗纨，其蠹俗伤法，抑由于此。请精加检括，若无道行，四十已下，皆使还俗附农。罢白徒养女，听畜奴婢。婢唯着青布衣，僧尼皆令蔬食。如此，则法兴俗盛，国富人殷。不然，恐方来处处成寺，家家剃落，尺土一人，非复国有。
杜按：梁书不见郭祖深传。
普惠又表乞朝直之日，时听奉见。自此之后，月一陛见。又以肃宗不亲视朝，过崇佛法，郊庙之事，多委有司，上疏曰：臣闻明德恤祀，成汤光六百之祚；严父配天，孔子称周公其人也。故能馨香上闻，福传遐世。伏惟陛下重晖纂统，钦明文思，天地属心，百神伫望。故宜敦崇祀礼，咸秩无文。而告朔朝庙，不亲于明堂；尝禘郊社，多委于有司。观射游苑，跃马骋中，危而非典，岂清跸之意。殖不思之冥业，损巨费于生民。减禄削力，近供无事之僧；崇饰云殿，远邀未然之报。昧爽之臣，稽首于外；玄寂之众，遨游于内。愆礼忤时，人灵未穆。愚谓从朝夕之因，求只劫之果，未若先万国之忻心，以事其亲，使天下和平，灾害不生者也。伏愿淑慎威仪，万邦作式，躬致郊庙之虔，亲纡朔望之礼，释奠成均，竭心千亩，明发不寐。洁诚禋裸，孝悌可以通神明，德教可以光四海，则一人有喜，兆民赖之。然后精进三宝，信心如来。道由礼深，故诸漏可尽；法随礼积，故彼岸可登。量撤僧寺不急之华，还复百官久折之秩。已兴之构，务从简成；将来之造，权令停息。仍旧亦可，何必改作。庶节用爱人，法俗俱赖。臣学不经远，言多孟浪，忝职其忧，不敢默尔。寻别敕付外，议释奠之礼。
普惠又表乞朝直之日，时听奉见。自此之后，月一陛见。又以孝明不亲视朝，过崇佛法，郊庙之事，多委有司，上疏曰：伏惟陛下重晖纂统，钦明文思，天地属心，百神伫望。伏愿躬致郊庙之虔，亲纡朔望之泽，释奠成均，竭心千亩，明发不寐。洁诚禋裸，孝弟可以通神明，德教可以光四海。然后精进三宝，信心如求。道由化深，故诸漏可尽；法随礼积，故彼岸可登。量撤僧寺不急之华，还复百官久折之秩。已兴之构，务从简成；将来之造，权令停息。但仍旧贯，亦何必改作。庶节用爱人，法俗俱赖。寻别敕付外，议释奠之礼。
奉使诣阙，魏帝见之于九龙殿，曰：朕始读庄子，便值奏名，定是体道得真，玄同齐物。闻卿精学，聊有所问。经中佛性、法性为一为异？弼对曰：佛性、法性，止是一理。诏又问曰：佛性即非法性，何得为一？对曰：性无不在，故不说二。诏又问曰：说者皆言法性宽，佛性狭，宽狭既别，非二如何？弼又对曰：在宽成宽，在狭成狭，若论性体，非宽非狭。诏问曰：既言成宽成狭，何得非狭非宽？若定是狭，亦不能成宽。对曰：以非宽狭，故能成宽狭，宽狭所成虽异，能成恒一。上悦称善。乃引入经书库，赐地持经一部，帛一百疋弼性好名理，探味玄宗，自在军旅，带经从役。注老子道行经二卷，表上之曰：诏答云：李君游神冥窅，独观恍惚，玄同造化，宗极群有。从中被外，周应可以裁成；自己及物，运行可以资用。隆家宁国，义属斯文。卿才思优洽，业尚通远，息栖儒门，驰骋玄肆，既启专家之学，且畅释老之言。户列门张，途通径达，理事兼申，能用俱表，彼贤所未悟，遗老所未闻，旨极精微，言穷深妙。朕有味二经，倦于旧说，历览新注，所得已多，嘉尚之来，良非一绪。已敕杀青编，藏之延阁。又上一本于高祖，一本于世宗。六年四月八日，魏帝集名僧于显阳殿讲说佛理，弼与吏部尚书杨愔、中书邢邵，秘书监魏收等并侍法筵。敕弼升师子座，当从敷演。昭玄都僧达及僧道顺并缁林之英，问难锋至，往复数十番，莫有能屈。帝曰：此贤若生孔门，则何如也？常与邢邵扈从东山，共论名理。邢以为人死还生，恐为蛇画足。弼答曰：盖谓人死归无，非有能生之力。然物之未生，本亦无也。无而能有，不以为疑。因前生后，何独致怪？邢云：圣人设教，本由劝奖，故惧以将来，理望各遂其性。弼曰：圣人合德天地，齐信四时，言则为经，行则为法，而云以虚示物，以诡劝民，将同鱼腹之书，有异凿楹之诰，安得使北辰降光，龙宫韫椟。既如所论，福果可以镕铸性灵，弘奖风教，为益之大，莫极于斯。此即真教，何谓非实？邢云：死之言澌，精神尽也。弼曰：此所言澌，如射箭尽，手中尽也。小雅曰无草不死，月令又云靡草死，动植虽殊，亦此之类。无性之卉，尚得还生，含灵之物，何妨再造。若云草死犹有种在，则复人死亦有识。识种不见，谓以为无者。神之在形，亦非自瞩，离朱之明不能睹。虽蒋济观眸，贤愚可察，钟生听曲，山水呈状。乃神之工，岂神之质。锋玉帛之非礼，钟鼓之非乐，以此而推，义斯见矣。邢云：季札言无不之，亦言散尽，若复聚而为物，不得言无不之也。弼曰：骨肉下归于土，魂气则无不之，此乃形坠魂游，往而非尽。如鸟出巢，如蛇出穴。由其尚有，故无所不之；若令无也，之将焉适？延陵有察微之识，知其不随于形；仲尼发习礼之叹，美其斯与形别。若许以廓然，然则人皆季子。不谓高论，执此为无。邢云：神之在人，犹光之在烛，烛尽则光穷，人死则神灭。弼曰：旧学前儒，每有斯语，群疑众惑，咸由此起。盖辨之者未精，思之者不笃。窃有末见，可以核诸。烛则因质生光，质大光亦大；人则神不系形，形小神不小。故仲尼之智，必不短于长狄；孟德之雄，乃远奇于崔琰。神之于形，亦犹君之有国。国实君之所统，君非国之所生。不与同生，孰云俱灭？邢云：舍此适彼，生生恒在。周、孔自应同庄周之鼓缶，和桑扈之循歌？弼曰：共阴而息，尚有将别之悲；穷辙以游，亦兴中途之叹。况曰联体同气，化为异物，称情之服，何害于圣。邢云：鹰化为鸠，鼠变为鴽，黄母为鳖，皆是生之类也。类化而相生，犹光去此烛，复然彼烛。弼曰：鹰未化为鸠，鸠则非有。鼠。既非二有，何可两立。光去此烛，得燃彼烛，神去此形，亦托彼形，又何惑哉？邢云：欲使土化为人，木生眼鼻，造化神明，不应如此。弼曰：腐草为萤，老木为蝎，造化不能，谁其然也？
其后，别与邢书云：夫建言明理，宜出典证，而违孔背释，独为君子。若不师圣，物各有心，马首欲东，谁其能御。奚取于适衷，何贵于得一。逸韵虽高，管见未喻。前后往复再三，邢邵理屈而止，文多不载。
奉使诣阙，魏帝见之九龙殿，曰：闻卿精学，聊有所问。经中佛性法性，为一为异？弼曰：正是一理。又问曰：说者妄，皆言法性宽，佛性狭，如何？弼曰：在宽成宽，在狭成狭，若论性体，非狭非宽。诏曰：既言成宽成狭，何得非狭非宽？弼曰：若定是宽，则不能为狭；若定是狭，亦不能为宽。以非宽非狭，所成虽异，能成恒一。上称善，引入经库，赐地持经一部，帛百疋。弼性好名理，探味玄宗，在军恒带经行。注老子道行经二卷，表上之。迁廷尉卿后魏帝集名僧于显阳殿讲说佛理，敕弼升师子座，莫有能屈。帝叹曰：此贤若生孔门，则何如也！常与邢邵扈从东山，共论名理。邢以为人死还生，恐是为蛇画足。弼曰：物之未生，本亦无也。无而能有，不以为疑；因前生后，何独致怪？邢云：圣人设教，本由劝奖，故惧以有来，望各遂其性。弼曰：圣人合德天地，齐信四时，言则为经，行则为法，而云以虚示物，以诡劝人，安得使北辰降光，龙宫韫椟。既如所论，福果可以镕铸性灵，弘奖风教，为益之大，莫极于斯。此即真教，何谓非实？邢云：季札言无不之，亦言散尽，若复聚而为物，不得言无不之也。弼曰：骨肉下归于土，魂气则无不之，此乃形坠魂游，往而非尽。由其尚有，故云无所不之。若也全无，之将焉适？邢云：神之在人，犹光之在烛，烛尽则光穷，人死则神灭。弼曰：烛则因质生光，质大光亦大；人则神不系形，形小神不小。故仲尼之智，必不短于长狄；孟德之雄，乃远奇于崔琰。其后，别与邢书，前后往复再三，邢理屈而止。
国家自天宝已后，中原宿兵，见在军士可使者八十余万。其余浮为商贩，度为僧道，杂入色役，不归农桑者，又十有五六。则是天下常以三分劳筋苦骨之人，奉七分坐衣待食之辈。今内外官给俸料者不下一万余员，其间有职出异名，奉离本局，府寺旷废，簪组因循者甚众。
辛未，江西观察使殷侑请于洪州宝历寺置僧尼戒坛，敕殷侑故违制令，擅置戒坛，罚一季俸料。
冬十月戊申朔。己酉，江西沈傅师奏：皇帝诞月，请为僧尼起方等戒坛。诏曰：不度僧尼，累有敕命。傅师忝为藩守，合奉诏条，诱致愚妄，庸非理道，宜罚一月俸料。
冬十月癸未朔，扬州江都等七县水，害稼。壬辰，上降诞日，僧徒、道士讲论于麟德殿。翌日，御延英，上谓宰臣曰：降诞日设斋，起自近代。朕缘相承已久，未可便革，虽置斋会，唯对王源中等暂入殿，至僧道讲论，都不临听。宰相路随等奏：诞日设斋会，诚资景福，本非中国教法。臣伏见开元十七年张说、源乾曜请以诞日为千秋节，内外宴乐，以庆昌期，颇为得礼。上深然之，宰臣因请十月十日为庆成节，上诞日也。从之。
四年春正月乙酉朔，以泽潞用兵，罢元会。其日，杨弁逐太原节度使李石。敕：斋月断屠，出于释氏，国家创业，犹近梁、隋，卿相大臣，或沿兹弊。鼓刀者既获厚利，纠察者潜受请求。正月以万物生植之初，宜断三日。列圣忌断一日。仍准开元二十二年敕，三元日各断三日，余月不禁。壬子，河东监军使吕义忠收复太原，生擒杨弁，尽斩其乱卒，百僚称贺。
史臣曰：于是削浮图之法，惩游惰之民，志欲矫步丹梯，求珠赤水。徒见萧衍、姚兴之谬学，不悟秦王、汉武之非求，尽惑于左道之言，偏斥异方之说。况身毒西来之教，向欲千祀，蚩蚩之民，习以成俗，畏其教甚于国法，乐其徒不异登仙。如文身祝发之乡，久习而莫知其丑；以吐火吞刀之戏，乍观而便以为神。安可正之以咸、韶，律之以章甫。加以笮融、何充之佞，代不乏人，非荀卿、孟子之贤，谁与正论。一朝隳残金狄，燔弃胡书，结怨于膜拜之流，犯怒于鄙夫之口。哲王之举，不骇物情，前代存而勿论，实为中道。欲革斯弊，以俟河清，昭肃明照，听斯弊矣。
会昌五年，留守李石因太微宫正殿圮堕，以废弘敬寺为太庙，迎神主祔之。又下百僚议，皆言准故事，无两都俱置之礼，唯礼部侍郎陈商议云：周之文、武，有镐、洛二庙，令两都异庙可也。然不宜置主于庙，主宜依礼瘗于庙之北墉下。事未行而武宗崩。宣宗即位，因诏有司迎太微宫寓主，祔废寺之新庙，而知礼者非之。
史臣曰：臣常接咸通耆老，言恭惠皇帝故事然器本中庸，流于近习，所亲者巷伯，所匿者桑门。以蛊惑之侈言，乱骄淫之方寸，欲无怠忽，其可得乎！然犹削军赋而饰伽蓝，因民财而修净业，以谀佞为爱己，谓忠谏为妖言是以干戈布野，虫旱弥年，佛骨才入于应门，龙輴已泣于苍野，报应无必，斯其验欤！土德凌夷，祸阶于此。
及二月朔上丁释奠，萧昕又奏：诸宰相元载、杜鸿渐、李抱玉及常参官、六军军将就国子学听讲论，赐钱五百贯。令京兆尹黎干造食。集诸儒、道、僧，质问竟日。此礼久废，一朝能举。
八年从幸九成宫，染疾危惙，太子承干入侍，密启后曰：医药备尽，尊体不疗，请奏赦囚徒，并度人入道，冀蒙福助。后曰：死生有命，非人力所加。若修福可延，吾素非为恶；若行善无效，何福可求。赦者国之大事，佛道者示存异方之教耳，非惟政体靡弊，又是上所不为，岂以吾一妇人而乱天下法？承干不敢奏，以告左仆射房玄龄，玄龄以闻，太宗及侍臣莫不歔欷。朝臣咸请肆赦，太宗从之，后闻之固争，乃止。
从幸九成宫，方属疾，会柴绍等急变闻，帝甲而起，后舆疾以从，宫司谏止，后曰：上震惊，吾可自安？疾稍亟，太子欲请大赦，泛度道人，祓塞灾会。后曰：死生有命，非人力所支。若修福可延，吾不为恶；使善无效，我尚何求？且赦令，国大事，佛、老异方教耳，皆上所不为，岂宜以吾乱天下法！太子不敢奏，以告房玄龄，玄龄以闻，帝嗟美。
咸通初，为左散骑常侍。懿宗怠政事，喜佛道，引桑门入禁中为祷祠事，数幸佛庐，广施予。仿谏，以为：天竺法割爱取灭，非帝王所尚慕。今笔梵言，口佛音，不若惩谬赏滥罚，振殃祈福。况佛者可以悟取，不可以相求。帝虽昏从，犹嘉叹其言。后官数迁，拜义成军节度使。
令问虽特承恩宠，未尝干预时政，深为物论所称。然厚于自奉，食馔丰侈，广畜刍豢，躬临宰杀。时方奉佛，其笃信之士或讥之，令问曰：此物畜生，与果菜何异，胡为强生分别，不亦远于道乎？略不以恩眄自恃，闲适郊野，纵禽自娱。
景龙三年，转兵部尚书、同中书门下三品。时中宗崇饰寺观，又滥食封邑者众，国用虚竭。嗣立上疏谏曰：臣窃见比者营造寺观，其数极多，皆务取宏博，竞崇环丽。大则费耗百十万，小则尚用三五万余，略计都用资财，动至千万已上。转运木石，人牛不停，废人功，害农务，事既非急，时多怨咨。故书曰：不作无益害有益，功乃成；不贵异物贱用物，民乃足。诚哉此言，非虚谈也。且玄旨秘妙，归于空寂，苟非修心定慧，诸法皆涉有为。至如土木雕刻等功，唯是殚竭人力，但学相夸壮丽，岂关降伏身心。且凡所兴功，皆须掘凿，蛰虫在土，种类实多。每日杀伤，动盈万计，连年如此，损害可知。圣人慈悲为心，岂有须行此事，不然之理，皎在目前。世俗众僧，未通其旨，不虑府库空竭，不思圣人忧劳，谓广树福田，即是增修法教。倘水旱为灾，人至饥馁，夷狄作梗，兵无资粮，陛下虽有龙象如云，伽蓝概日，岂能裨万分之一，救元元之苦哉！于道法既有乖，在生人极为损，陛下岂可不深思之！
嗣立建言：伏见营立寺观，累年不绝，鸿侈繁丽，务相矜胜，大抵费常千万以上。转徒木石，废功害农；地藏开发，蛰虫伤露。上圣至慈，理必不然。准之道法则乖，质之生人则损。陛下岂不是思？
则天又将造大像，用功数百万，令天下僧尼每日人出一钱，以助成之。仁杰上疏谏曰：
臣闻为政之本，必先人事。陛下矜群生迷谬，溺丧无归，欲令像教兼行，睹相生善。非为塔庙必欲崇奢，岂令僧此皆须檀施？得筏尚舍，而况其余。今之伽蓝，制过宫阙，穷奢极壮，画缋尽工，宝珠殚于缀饰，环材竭于轮奂。工不使鬼，止在役人，物不天来，终须地出，不损百姓，将何以求？生之有时，用之无度，编户所奉，常若不充，痛切肌肤，不辞棰楚。游僧一说，矫陈祸福，翦发解衣，仍惭其少。亦有离间骨肉，事均路人，身自纳妻，谓无彼我。皆托佛法，诖误生人。里陌动有经坊，阛阓亦立精舍。化诱倍急，切于宫征，法事所须，严于制敕。膏腴美业，倍取其多；水碾庄园，数亦非少。逃丁避罪，并集法门，无名之僧，凡有几万，都下检括，已得数千。且一夫不耕，犹受其弊，浮食者众，又劫人财。臣每思惟，实所悲痛。
往在江表，像法盛兴，梁武、简文，舍施无限。其三淮沸浪，五岭腾烟。列刹盈衢，无救危亡之祸；缁衣蔽路，岂有勤王之师！比年已来，风尘屡扰，水旱不节，征役稍繁。家业先空，疮痍未复，此时兴役，力所未堪。伏惟圣朝，功德无量，何必要营大像，而以劳费为名。虽敛僧钱，百未支一。尊容既广，不可露居，覆以百层，尚忧未遍，自余廊庑，不得全无。又云不损国财，不伤百姓，以此事主，可谓尽忠？臣今思惟，兼采众议，咸以为如来设教，以慈悲为主，下济群品，应是本心，岂欲劳人，以存虚饰。当今有事，边境未宁，宜宽征镇之徭，省不急之费。设令雇作，皆以利趋，既失田时，自然弃本。今不树稼，来岁必饥，役在其中，难以取给。况无官助，义无得成，若费官财，又尽人力，一隅有难，将何救之！
则天乃罢其役。是岁九月，病卒，则天为之举哀，废朝三日，赠文昌右相，谥曰文惠。
后将造浮屠大像，度费数百万，官不能足，更诏天下僧日施一钱助之。仁杰谏曰：工不役鬼，必在役人；物不天降，终由地出。不损百姓，且将何求？今边垂未宁，宜宽征镇之徭，省不急之务。就令顾作，以济穷人，既失农时，是为弃本。且无官助，理不得成。既费官财，又竭人力，一方有难，何以救之？后由是罢役。
时武三思率蕃夷酋长，请造天枢于端门外，刻字纪功，以颂周德，璹为督作使。证圣初，璹加秋官尚书、同平章事。是岁，明堂灾，则天欲责躬避正殿，璹奏曰：此实人火，非曰天灾。至如成周宣榭，卜代愈隆；汉武建章，盛德弥永。臣又见弥勒下生经云，当弥勒成佛之时，七宝台须臾散坏。睹此无常之相，便成正觉之因，故知圣人之道，随缘示化，方便之利，博济良多。可使由之，义存于此。况今明堂，乃是布政之所，非宗庙之地，陛下若避正殿，于礼未为得也。左拾遗刘承庆廷奏云：明堂宗祀之所，今既被焚，陛下宜辍朝思过。璹又持前议以争之，则天乃依璹奏。先令璹监造天枢，至是以功当赐爵一等。璹表请回赠父一官，乃追赠其父豫州司户参军处平为博州刺史。天后将封嵩岳，命璹总知撰仪注，并充封禅副使。及重造明堂，又令璹充使督作，以功加银青光禄大夫。
证圣初，加秋官尚书。明堂火，后欲避正殿，应天变。璹奏：此人火，非天灾也。昔宣榭火，周世延；建章焚，汉业昌。且弥勒成佛，七宝台须臾散坏。圣人之道，随物示化，况明堂布政之宫，非宗庙，不宜避正殿，贬常礼。左拾遗刘承庆曰：明堂所以宗祀，为天所焚，当侧身思过，振除前犯。璹挟前语以倾后意。后乃更御端门，大酺，燕群臣，与相娱乐，遂造天枢着己功德，命璹为使，董督之。功费浩广，见金不足，乃敛天下农器并铸。以功赐爵一级。后封嵩山，诏璹总知仪注，为封禅副使。更造明堂，又以使护作，加银青光禄大夫。大食使者献师子，璹曰：是兽非肉不食，自碎叶至都，所费广矣。陛下鹰犬且不蓄，而厚资养猛兽哉！有诏大食停献。时九鼎成，后欲用黄金涂之。璹奏：鼎者，神器，贵质朴，不待外饰。臣观其上先有五采杂昈，岂待涂金为符曜耶？后乃止。
彦范尝表论时政数条，其大略曰：臣闻京师喧喧，道路籍籍，皆云胡僧慧范矫托佛教，诡惑后妃，故得出入禁闱，挠乱时政。陛下又轻骑微行，数幸其室，上下媟黩，有亏尊严。臣抑尝闻兴化致理，必由进善；康国宁人，莫大弃恶。故孔子曰：执左道以乱政者杀，假鬼神以危人者杀今慧范之罪，不殊于此也，若不急诛，必生变乱。除恶务本，去邪勿疑，实愿天聪，早加裁贬。疏奏不纳。时有墨敕授方术人郑普思秘书监，叶净能国子祭酒，彦范苦言其不可。帝曰：既要用之，无容便止。彦范又对曰：陛下自龙飞宝位，遽下制云：军国政化，皆依贞观故事。昔贞观中尝以魏征、虞世南、颜师古为秘书监，孔颖达为国子祭酒。至如普思等是方伎庸流，岂足以比踪前烈？臣恐物议谓陛下官不择才，滥以天秩加于私爱。惟陛下少加慎择。帝竟不纳。
时有御史郭霸上表称则天是弥勒佛身，凤阁舍人张嘉福与洛州人王庆之等请立武承嗣为皇太子，皆请仁愿连名署表，仁愿正色拒之，甚为有识所重。
长安末，则天将建大像于白司马阪，峤上疏谏之，其略曰：臣以法王慈敏，菩萨护持，唯拟饶益众生，非要营修土木。伏闻造像，税非户口，钱出僧尼，不得州县祗承，必是不能济办，终须科率，岂免劳扰！天下编户，贫弱者众，亦有佣力客作以济糇粮，亦有卖舍贴田以供王役。造像钱见有一十七万余贯，若将散施，广济贫穷，人与一千，济得一十七万余户。拯饥寒之弊，省劳役之勤，顺诸佛慈悲之心，沾圣君亭育之意，人神胥悦，功德无穷。疏奏不纳。
武后将建大像于白司马阪，峤谏：造像虽俾浮屠输钱，然非州县承办不能济，是名虽不税而实税之。臣计天下编户，贫弱者众，有卖舍、帖田供王役者。今造像钱积十七万缗，若颁之穷人，家给千钱，则纾十七万户饥寒之苦，德无穷矣。不纳。
先是，中宗时，公主外戚皆奏请度人为僧尼，亦有出私财造寺者，富户强丁，皆经营避役，远近充满。至是，崇奏曰：佛不在外，求之于心。佛图澄最贤，无益于全赵；罗什多艺，不救于亡秦。何充、苻融，皆遭败灭；齐襄、梁武，未免灾殃。但发心慈悲，行事利益，使苍生安乐，既是佛身。何用妄度奸人，令坏正法？上纳其言，令有司隐括僧徒，以伪滥还俗者万二千余人。
崇先分其田园，令诸子侄各守其分，仍为遗令以诫子孙，其略曰：今之佛经，罗什所译，姚兴执本，与什对翻。姚兴造浮屠于永贵里，倾竭府库，广事庄严，而兴命不得延，国亦随灭。又齐跨山东，周据关右，周则多除佛法而修缮兵威，齐则广置僧徒而依凭佛力。及至交战，齐氏灭亡，国既不存，寺复何有？修福之报，何其蔑如！梁武帝以万乘为奴，胡太后以六宫入道，岂特身戮名辱，皆以亡国破家。近日孝和皇帝发使赎生，倾国造寺，太平公主、武三思、悖逆庶人、张夫人等皆度人造寺，竟术弥街，咸不免受戮破家，为天下所笑，经云：求长命得长命，求富贵得富贵，刀寻段段坏，火坑变成池。比来缘精进得富贵长命者为谁？生前易知，尚觉无应，身后难究，谁见有征。且五帝之时，父不葬子，兄不哭弟，言其致仁寿、无夭横也。三王之代，国祚延长，人用休息，其人臣则彭祖、老聃之类，皆享遐龄。当此之时，未有佛教，岂抄经铸像之力，设斋施物之功耶？宋书、西域传，有名僧为白黑论，理证明白，足解沉疑，宜观而行之。
且佛者觉也，在乎方寸，假有万像之广，不出五蕴之中，但平等慈悲，行善不行恶，则佛道备矣。何必溺于小说，惑于凡僧，仍将喻品，用为实录，抄经写像，破业倾家，乃至施身亦无所吝，可谓大惑也。亦有缘亡人造像，名为追福，方便之教，虽则多端，功德须自发心，旁助宁应获报？递相欺诳，浸成风俗，损耗生人，无益亡者。假有通才达识，亦为时俗所拘。如来普慈，意存利物，损众生之不足，厚豪僧之有余，必不然矣。且死者是常，古来不免，所造经像，何所施为？
夫释伽之本法，为苍生之大弊，汝等名宜警策，正法在心，勿效儿女子曹，终身不悟也。吾亡后必不得为此弊法。若未能全依正道，须顺俗情，从初七至终七，任设七僧斋。若随斋须布施，宜以吾缘身衣物充，不得辄用余财，为无益之枉事，亦不得妄出私物，徇追福之虚谈。
道士者，本以玄牝为宗，初无趋竞之教，而无识者慕僧家之有利，约佛教而为业。敬寻老君之说，亦无过斋之文，抑同僧例，失之弥远。汝等勿拘鄙俗，辄屈于家。汝等身没之后，亦教子孙依吾此法云。
崇因跪奏：臣愿以十事闻，陛下度不可行，臣敢辞。帝曰：试为朕言之。崇曰：垂拱以来，以峻法绳下；臣愿政先仁恕，可乎？武后造福先寺，上皇造金仙、玉真二观，费钜百万；臣请绝道佛营造，可乎？中宗时，近戚奏度僧尼，温户强丁因避赋役。至是崇建言：佛不在外，悟之于心。行事利益，使苍生安稳，是谓佛理。乌用奸人以汩真教？帝善之，诏天下汰僧伪滥，发而农者余万二千人。
崇析赀产，令诸子各有定分。治令曰：今之佛经，罗什所译，姚兴与之对翻，而兴命不延，国亦随灭。梁武帝身为寺奴，齐胡太后以六宫入道，皆亡国殄家。近孝和皇帝发使赎生，太平公主、武三思等度人造寺，身婴夷戮，为天下笑。五帝之时，父不丧子，兄不哭弟，致仁寿，无凶短也。下逮三王，国祚延久，其臣则彭祖、老聃皆得长龄，此时无佛，岂抄经铸像力邪？缘死丧造经像，以为追福。夫死者生之常，古所不免，彼经与像何所施为？儿曹慎不得为此！
张廷圭，河南济源人，其先自常州徙焉。廷圭少以文学知名，性慷慨，有志尚。弱冠应制举。长安中，累迁监察御史。则天税天下僧尼出钱，欲于白司马阪营建大像。廷圭上疏谏曰：
夫佛者，以觉知为义，因心而成，不可以诸相见也。经云若以色见我，以音声求我，是人行邪道，不能见如来。此真如之果不外求也，陛下信心归依，发宏誓愿，壮其塔庙，广其尊容，已遍于天下久矣。盖有住于相而行布施，非最上第一希有之法。何以言之？经云：若人满三千大千世界七宝以用布施，及恒河沙等身命布施，其福甚多。若人于此经中受持及四句偈等为人演说，其福胜彼。如佛所言，则陛下倾四海之财，殚万人之力，穷山之木以为塔，极冶之金以为像，虽劳则甚矣，费则多矣，而所获福不愈于一禅房之匹夫。
菩萨作福德，不应贪着，盖有为之法不足高也。况此营建，事殷木土，或开发盘礴，峻筑基阶，或塞穴洞，通转采斫，辗压虫蚁，动盈巨亿。岂佛标坐夏之义，悯蠢动而不忍害其生哉！又役鬼不可，唯人是营，通计工匠，率多贫窭，朝驱暮役，劳筋苦骨，箪食瓢饮，晨炊星饭，饥渴所致，疾疹交集。岂佛标徒行之义，悯畜兽而不忍残其力哉！又营筑之资，僧尼是税，虽乞丐所致，而贫阙犹多。州县征输，星火逼迫，或谋计靡所，或鬻卖以充，怨声载路，和气未洽。岂佛标随喜之义，悯愚蒙而不忍夺其产哉！且边朔未宁，军装日给，天下虚竭，海内劳弊。伏惟陛下慎之重之，思菩萨之行为利益一切众生，应如是布施，则其福德若南西北方四维上下虚空不可思量矣，何必勤于住相，凋苍生之业，崇不急之务乎！臣以时政论之，则宜先边境，蓄府库，养人力；臣以释教论之，则宜救苦厄，灭诸相，崇无为。伏愿陛下察臣之愚，行佛之意，务以理为上，不以人废言，幸甚幸甚。
则天从其言，即停所作，仍于长生殿召见，深赏慰之。景龙末，为中书舍人，再转洪州都督，仍为江南西道按察使。
张廷圭，河南济源人武后税天下浮屠钱，营佛祠于白司马阪，作大象，廷圭谏，以为：倾四海之财，殚万民之力，穷山之木为塔，极冶之金为象，然犹有为之法，不足高也。填塞涧穴，覆压虫蚁，且巨亿计。工员穷窭，驱役为劳，饥渴所致，疾疹方作。又僧尼乞丐自赡，而州县督输，星火迫切，鬻卖以充，非浮屠所谓随喜者。今天下虚竭，苍生凋弊，谓宜先边境，实府库，养人力。后善之，召见长生殿，赏慰良厚，因是罢役神龙初，诏白司马阪复营佛祠，廷圭方奉诏抵河北，道出其所，见营筑劳亟，怀不能已，上书切争，且言：自中兴之初，下诏书，弛不急，斥少监杨务廉，以示中外。今土木复兴，不称前诏，掘壤伐木，浸害生气。愿罢之，以纾穷乏。帝不省。寻为中书舍人。再迁礼部侍郎。
当今疆场危骇，仓廪空虚，揭竿守御之士赏不及，肝脑涂地之卒输不充。而方大起寺舍，广造第宅，伐木空山，不足充梁栋，运土塞路，不足充墙壁。夸古跃今，逾章越制，百僚钳口，四海伤心。夫释教者，以清净为基，慈悲为主，故当体道以济物，不欲利己以损人，故常去己以全真，不为荣身以害教。三时之月，掘山穿池，损命也；殚府虚帑，损人也，广殿长廊，荣身也。损命则不慈悲，损人则不济物，荣身则不清净，岂大圣神之心乎！臣以为非真教，非佛意，违时行，违人欲。自像王西下，佛教东传，青螺不入于周前，白马方行于汉后。风流雨散，千帝百王，饰弥盛而国弥空，役弥重而祸弥大。覆车继轨，曾不改途，晋臣以佞佛取讥，梁主以舍身构隙。若以造寺必为其理体，养人不足以经邦，则殷、周已往皆暗乱，汉、魏已降皆圣明；殷、周已往为不长，汉、魏已降为不短。臣闻夏为天子二十余代而殷受之，殷为天子二十余代而周受之，周为天子三十余代而秦受之，自汉已后历代可知也。何者？有道之长，无道之短，岂因其穷金玉、修塔庙，方得久长之祚乎？
臣闻于经曰：菩萨心住于法而行布施，如人入暗，既无所见。又曰：一切有为法，如梦幻泡影，如露亦如电。臣以减雕琢之费以赈贫下，是有如来之德；息穿掘之苦以全昆虫，是有如来之仁；罢营构之直以给边陲，是有汤、武之功；回不急之禄以购廉清，是有唐、虞之理。陛下缓其所急，急其所缓，亲未来而疏见在，失真实而冀虚无，重俗人之所为而轻天子之功业，臣窃痛之矣。当今出财依势者尽度为沙门，避役奸讹者尽度为沙门；其所未度，唯贫穷与善人。将何以作范乎？将何以役力乎？臣以为出家者，舍尘俗，离朋党，无私爱。今殖货营生，非舍尘俗，拔亲树知，非离朋党；畜妻养孥，非无私爱。是致人以毁道，非广道以求人。伏见今之宫观台榭，京师之与洛阳，不增修饰，犹恐奢丽。陛下尚欲填池堑，损苑囿，以赈贫人无产业者。今天下之寺盖无其数，一寺当陛下一宫，壮丽之甚矣！用度过之矣！是十分天下之财而佛有七八，陛下何有之矣！百姓何食之矣！虽以阴阳为炭，万物为铜，役不食之人，使不衣之士，犹尚不给。况资于天生地养，风动雨润，而后得之乎！臣闻国无九年之储，国非其国。伏计仓廪，度府库，百僚供给，百事用度，臣恐卒岁不充，况九年之积乎！一旦风尘再扰，霜雹荐臻，沙门不可擐干戈，寺塔不足攘饥馑，臣窃痛之矣！
疏奏不纳。岁余，安乐公主被诛。
睿宗即位，又为金仙、玉真公主广营二观。先是，中宗时斜封受官人一切停任，凡数百千人，又有敕放令却上。替否时为左补阙，又上疏陈时政曰：伏以太宗文武圣皇帝，陛下之祖，拨乱反正，开阶立极，得至理之体，设简要之方。省其官，清其吏，举天下职司无一虚授，用天下财帛无一枉费。赏必俟功，官必得俊，所为无不成，所征无不伏。不多造寺观而福德自至，不多度僧尼而殃咎自灭。道合乎天地，德通乎神明。故天地怜之，神明佑之，使阴阳不愆，风雨合度。四人乐其业，五谷逐其成，腐粟烂帛，填街委巷。千里万里，贡赋于郊；九夷百蛮，归款于阙。自有帝皇已来，未有若斯之神圣者也，故得享国久长，多历年所，陛下何不取而则之？
中宗孝和皇帝，陛下之兄，居先人之业，忽先人之化，不取贤良之言，而恣子女之意。官爵非择，虚食禄者数千人；封建无功，妄食土者百余户。造寺不止，枉费财者数百亿；度人不休，免租庸者数十万。是使国家所出加数倍，所入减数倍。仓不停卒岁之储，库不贮一时之帛。所恶者逐，逐多忠良；所爱者赏，赏多谗慝。朋佞喋喋，交相倾动。容身不为于朝廷，保位皆由于党附。夺百姓之食，以养残凶；剥万人之衣，以涂土木。于是人怨神怒，亲忿众离，水旱不调，疾疫屡起。远近殊论，公私罄然。五六年间，再三祸变，享国不永，受终于凶妇人。寺舍不能保其身，僧尼不能护妻子，取讥万代，见笑四夷。此陛下之所眼见也，何不除而改之？
依太宗之理国，则百官以理，百姓无忧，故太山之安立可致矣；依中宗之理国，则万人以怨，百事不宁，故累卵之危立可致矣。顷自夏已来，霪雨不解，谷荒于垄，麦烂于场。入秋已来，亢旱成灾，苗而不实，霜损虫暴，草叶枯黄。下人咨嗟，未知周赈；而营寺造观，日继于时，检校试官，充台溢署。伏惟陛下爱两女，为造两观，烧瓦运木，载土填坑，道路流言，皆云计用钱百余万贯。惟陛下，圣人也，无所不知；陛下，明君也，无所不见。既知且见，知仓有几年之储，库有几岁之帛？知百姓之间可存活乎？三边之上可转输乎？当今发一卒以御边陲，遣一兵以卫社稷，多无衣食，皆带饥寒。赏赐之间，迥无所出，军旅骤败，莫不由斯。而乃以百万贯钱造无用之观，以受六合之怨乎！以违万人之心乎！伏惟陛下续阿韦之丑迹，而不改阿韦之乱政。忍弃太宗之理本，不忍弃中宗之乱阶；忍弃太宗久长之谋，不忍弃中宗短促之计。陛下又何以继祖宗、观万国？
昔陛下为皇太子，在阿韦之时，危亡是惧，常切齿于群凶。今贵为天子，富有海内，而不改群凶之事，臣恐复有切齿于陛下者也，陛下又何以非群凶而诛之？臣往见明敕，自今已后，一依贞观故事。且贞观之时，岂有今日之造寺营观，加僧尼道士，益无用之官，行不急之务，而乱政者也！臣以为弃其言而不行其信，慕其善而不迁其恶，陛下又何以刑于四海？往者，和帝之怜悖逆也，为奸人之所误，宗晋卿劝为第宅，赵履温观为园亭，损数百家之居，侵数百家之地。工徒斫而未息，义兵纷以交驰，卒使亭不得游，宅不得坐。信邪佞之说，成骨肉之刑，此陛下之所眼见也。今兹造观，臣必知非陛下、公主之本意，得无赵履温之徒将劝为之，冀误其骨肉，不可不明察也。
臣闻出家修道者，不预人事，专清其身心，以虚泊为高，以无为为妙，依两卷老子，视一躯天尊，无欲无营，不损不害。何必璇台玉榭，宝像珍龛，使人困穷，然后为道哉！且旧观足可归依，无造无营，以取穷竭。若此行之三年，国不富，人不安，朝廷不清，陛下不乐，则臣请杀身于朝，以令天下言事者。伏惟陛下行非常之惠，权停两观，以俟丰年。以两观之财，为公主施贫穷，填府库，则公主福德无穷矣。不然，臣恐下人怨望，不减于前朝之时。前朝之时，贤愚知败，人虽有口而不敢言，言未发声，祸将及矣。韦月将受诛于丹徼，燕钦融见杀于紫庭，此人皆不惜其身而纳忠于主，身既死矣，朝亦危矣。故先朝诛之，陛下赏之，是陛下知直言之士有裨于国。臣今直言，亦先代之直，惟陛下察之。
疏奏，睿宗嘉其公直。稍迁为右台殿中侍御史。开元中，累转颖王府长史。天宝初卒，年八十余。
辛替否字协时，京兆万年人武崇训死，主弃故宅，别筑第，侈费过度；又盛兴佛寺，公私疲匮。替否上疏曰：
古之建宫不必备，九卿有位而阙其选。故赏不僭，官不滥；士有完行，家有廉节；朝廷余奉，百姓余食；下忠于上，上礼于下；委裘无仓卒之危，垂拱无颠沛之患。夫事有惕耳目，动心虑，作不师古，以行于今，臣得言之。陛下倍百行赏，倍十增官，金银不供于印，束帛不充于锡，何所愧于无用之臣、无力之士哉？今疆场危骇，仓廪空虚，卒输不充，士赏不及，而大建寺宇，广造第宅。伐木空山，不给栋梁；运土塞路，不充墙壁。所谓佛者，清净慈悲，体道以济物，不欲利以损人，不荣身以害教。今三时之月，掘山穿地，损命也；殚府虚帑，损人也；广殿长廊，荣身也。损命则不慈悲，损人则不爱物，荣身则不清净，宁佛者之心乎？昔夏为天子二十余世而商受之，商二十余世而周受之，周三十余世而汉受之，由汉而后，历代可知已。咸有道之长，无道之短，岂穷金玉修塔庙享久长之祚乎？臣以为减凋琢之费以贝周不足，是有佛之德；息穿掘之苦以全昆虫，是有佛之仁；罢营构之直以给边垂，是有汤、武之功；回不急之禄以购廉清，是有唐、虞之治。陛下缓其所急，急其所缓，亲未来，疏见在，失真实，冀虚无，重俗人之所为，而轻天子之业，臣窃痛之。
今出财依势，避役亡命，类度为沙门，其未度者，穷民善人耳。拔亲树知，岂离朋党，畜妻养孥，非无私爱，是致毁道，非广道求人也。陛下常欲填池堑，捐苑囿，以赈贫人。今天下之寺无数，一寺当陛下一宫，壮丽用度尚或过之。十分天下之财而佛有七八，陛下何有之矣？虽役不食之人、不衣之士，犹尚不给，况必待天生地养、风动雨润而后得之乎？臣闻国无九年之储，曰非其国。今计仓廪，度府库，百僚共给，万事用度，臣恐不能卒岁。假如兵旱相乘，则沙门不能擐甲胄，寺塔不足穰饥馑矣。
帝不省。
睿宗立，罢斜封官千余人，俄诏复之。方营金仙、玉真观。替否以左补阙上疏曰：
臣谓古之用度不时、爵赏不当、国破家亡者，口说不若身逢，耳闻不若目见，臣请以有唐治道得失，陛下所及见者言之。
太宗，陛下之祖，拨乱立极，得至治之体。省官清吏，举天下职司无虚授，用天下财帛无枉费；赏必待功，官必得才，为无不成，征无不服。不多寺观而福禄至，不度僧尼而咎殃灭。阴阳不愆，五谷遂成，粟腐帛烂。万里贡赋，百蛮归款。享国久长，多历年所。陛下何惮而不法之？
中宗，陛下之兄，居先帝之业，忽先帝之化，不听贤臣之言，而悦子女之意。虚食禄者数千人，妄食土者百余户；造寺蠹财数百亿，度人免租、庸数十万。是故国家所出日加，所入日减，仓乏半岁之储，库无一时之帛。所恶者逐，逐必忠良；所爱者赏，赏皆谗慝。朋佞喋喋，交相倾动。夺百姓之食以养残凶，剥万人之衣以涂土木。人怨神怒，亲忿众离，水旱疾疫，六年之间，三祸为变。享国不永，受终于凶妇，取讥万代，诒笑四夷，陛下所见也。若法太宗治国，太山之安可致也；法中宗治国，累卵之危亦可致也。
顷淫雨不解，谷荒于垄，麦烂于场，入秋亢旱，霜损虫暴，草木枯黄，下人咨嗟，未知所济。而营寺造观，日继于时，道路流言，计用缗钱百余万。陛下知仓有钱几储？库有几岁帛？百姓何所活？三边何所输？民散兵乱，职此由也。而以百万构无用之观，受天下之怨。陛下忍弃太宗之治本，不忍弃中宗之乱阶；忍弃太宗久长之谋，不忍弃中宗短促之计。何以继祖宗、观万国耶？陛下在韦氏时，切齿群凶；今贵为天子不改其事，恐复有切齿于陛下者。
往见明敕，一用贞观故事。且贞观有营寺观，加浮屠、黄老，益无用之官，行不急之务者乎？往者和帝之怜悖逆也，宗晋卿劝为第宅，赵履温劝为园亭，工徒未息，义兵交驰，亭不得游，宅不得息，信邪僻之说，成骨肉之刑，陛下所见也。今兹二观，得无晋卿之徒阴劝为之，冀误骨肉？不可不察也。惟陛下停二观以须丰年，以所费之财给贫穷，填府库，则公主福无穷矣。
疏奏，帝不能用，然嘉切直。
维上元元年，太岁庚子，六月己未朔，二十六日甲申，皇第十二子持节凤翔等四州节度观察大使兴王佋，薨于中京内邸，殡于寝之西阶爱诏有司，恭宣懿德。其辞曰：
惟天祚唐五经在口，六律谐心，才优艺洽，绝古超今。蛇豕犹梗，寰区未父。涤虑祈真，焚香演偈。食去荤血，心依定惠。庶福邦家，俾清凶秽。雾露婴疾，聪明害神，沉痾始遘，弥旷盈旬。止虑无扰，发言有伦彭偃，少负俊才，锐于进取，为当涂者所抑，形于言色。大历末，为都官员外郎。时剑南东川观察使李叔明上言，以佛，道二教，无益于时，请粗加澄汰。其东川寺观，请定为二等：上等寺留僧二十一人，上观留道士十四人，降杀以七，皆精选有道行者，余悉令返初。兰若、道场无名者皆废。德宗曰：叔明此奏，可为天下通制，不唯剑南一道。下尚书集议。偃献议曰：
王者之政，变人心为上，因人心次之，不变不因，循常守固者为下。故非有独见之明，不能行非常之事。今陛下以惟新之政，为万代法，若不革旧风，令归正道者，非也。
当今道士，有名无实，时俗鲜重，乱政犹轻。唯有僧尼，颇为秽杂。自西方之教，被于中国，去圣日远，空门不行五浊，比丘但行粗法。爰自后汉，至于陈、隋，僧之废灭，其亦数乎！或至坑杀，殆无遗余。前代帝王，岂恶僧道之善如此之深耶？盖其乱人亦已甚矣。且佛之立教，清净无为，若以色见，即是邪法，开示悟人，唯有一门，所以三乘之人，比之外道。况今出家者皆是无识下劣之流，纵其戒行高洁，在于王者，已无用矣，况是苟避征徭，于杀盗淫秽，无所不犯者乎！今叔明之心甚善，然臣恐其奸吏诋欺，而去者未必非，留者不必是，无益于国，不能息奸。既不变人心，亦不因人心，强制力持，难致远耳。
臣闻天生烝人，必将有职，游行浮食，王制所禁，故有才者受爵禄，不肖者出租征，此古之常道也。今天下僧道，不耕而食，不织而衣，广作危言险语，以惑愚者。一僧衣食，岁计约三万有余，五丁所出，不能致此。举一僧以计天下，其费可知。陛下日旰忧勤，将去人害，此而不救，奚其为政？臣伏请僧道未满五十者，每年输绢四疋；尼及女道士未满五十者，每年输绢二疋；其杂色役与百姓同。有才智者令入仕，请还俗为平人者听。但令就役输课，为僧何伤。臣窃料其所出，不下今之租赋三分之一，然则陛下之国富矣，苍生之害除矣。其年过五十者，请皆免之。夫子曰：五十而知天命。列子曰：不班白，不知道。人年五十，嗜欲已衰，纵不出家，心已近道，况戒律检其情性哉！臣以为此令既行，僧道规避还俗者固已太半。其年老精修者，必尽为人师，则道、释二教益重明矣。
议者是之，上颇善其言。大臣以二教行之已久，列圣奉之，不宜顿扰，宜去其太甚，其议不行。
偃以才地当掌文诰，以躁求为时论所抑，郁郁不得志。泾师之乱，从驾不及，匿于田家，为贼所得，朱泚素知之，得偃甚喜，伪署中书舍人，僭号辞令，皆偃为之。贼败，与伪中丞崔宣、贼将杜如江、吴希光等十三人，李晟收之，俱斩于安国寺前。
大历十三年，贞懿皇后独孤氏崩，代宗悼惜不已，令于近城为陵墓，冀朝夕临望于目前。南仲上疏谏曰：
伏闻贞懿皇后今于城东章敬寺北以起陵庙，臣不知有司之请乎，陛下之意乎，阴阳家流希旨乎？臣愚以为非所宜也。谨具疏陈论，伏愿暂留天眷而省察焉。
臣闻人臣宅于家，君上宅于国。长安城是陛下皇居也，其可穿凿兴动，建陵墓于其侧乎？此非宜一也。夫葬者藏也，欲人之不得见也。是以古帝前王葬后妃，莫不凭丘原，远郊郭如骨肉归土，魂无不之，章敬之北，竟何所益？视之兆庶，则彰溺爱；垂之万代，则累明德，此非所宜二也。
凤翔法门寺有护国真身塔，塔内有释伽文佛指骨一节，其书本传法，三十年一开，开则岁丰人泰。十四年正月，上令中使杜英奇押宫人三十人，持香花，赴临皋驿迎佛骨。自光顺门入大内，留禁中三日，乃送诸寺。王公士庶，奔走舍施，唯恐在后。百姓有废业破产、烧顶灼臂而求供养者。韩愈素不喜佛，上疏谏曰：
伏以佛者，夷狄之一法耳。自后汉时始流入中国，上古未尝有也。昔黄帝在位百年，年百一十岁；少昊在位八十年，年百岁；颛顼在位七十九年，年九十八岁；帝喾在位七十年，年百五岁；帝尧在位九十八年，年百一十八岁；帝舜及禹年皆百岁。此时天下太平，百姓安乐寿考，然而中国未有佛也。其后殷汤奕年百岁，汤孙太戊在位七十五年，武丁在位五十年，书史不言其寿，推其年数，盖亦俱不减百岁。周文王年九十七岁，武王年九十三岁，穆王在位百年。此时佛法亦未至中国，非因事佛而致此也。
汉明帝时始有佛法，明帝在位才十八年耳。其后乱亡相继，运祚不长，宋、齐、梁、陈、元魏已下，事佛渐谨，年代尤促。唯梁武帝在位四十八年，前后三度舍身施佛，宗庙之祭，不用牲牢，昼日一食，止于菜果；其后竟为侯景所逼，饿死台城，国亦寻灭，事佛求福，乃更得祸。由此观之，佛不足信，亦可知矣。
高祖始受隋禅，则议除之。当时群臣识见不远，不能深究先王之道、古今之宜，推阐圣明，以救斯弊，其事遂止。臣尝恨焉！伏惟皇帝陛下，神圣英武，数千百年以来未有伦比。即位之初，即不许度人为僧尼、道士，又不许别立寺观。臣当时以为高祖之志，必行于陛下之手。今纵未能即行，岂可恣之转令盛也！
今闻陛下令群僧迎佛骨于凤翔，御楼以观，舁入大内，令诸寺递迎供养。臣虽至愚，必知陛下不惑于佛，作此崇奉以祈福祥也。直以年丰人乐，徇人之心，为京都士庶设诡异之观、戏玩之具耳。安有圣明若此而肯信此等事哉？然百姓愚冥，易惑难晓，苟见陛下如此，将谓真心信佛。皆云天子大圣，犹一心敬信，百姓微贱，于佛岂合惜身命。所以灼顶燔指，百十为群，解衣散钱，自朝至暮，转相仿效，唯恐后时，老幼奔波，弃其生业。若不即加禁遏，更历诸寺，必有断臂脔身以为供养者。伤风败俗，传笑四方，非细事也。
佛本夷狄之人，与中国言语不通，衣服殊制。口不道先王之法言，身不服先王之法服，不知君臣之义、父子之情。假如其身尚在，奉其国命，来朝京师，陛下容而接之，不过宣政一见，礼宾一设，赐衣一袭，卫而出之于境，不令惑于众也。况其身死已久，枯朽之骨，凶秽之余，岂宜以入宫禁！孔子曰：敬鬼神而远之。古之诸侯，行吊于国，尚令巫祝先以桃茢，祓除不祥，然后进吊。今无故取朽秽之物，亲临观之，巫祝不先，桃茢不用，群臣不言其非，御史不举其失，臣实耻之。乞以此骨付之水火，永绝根本，断天下之疑，绝后代之惑。使天下之人，知大圣人之所作为出于寻常万万也，岂不盛哉！岂不快哉！佛如有灵，能作祸崇，凡有殃咎，宜加臣身。上天鉴临，臣不怨悔。
疏奏，宪宗怒甚。间一日，出疏以示宰臣，将加极法。裴度、崔群奏曰：韩愈上忤尊听，诚宜得罪，然而非内怀忠恳，不避黜责，岂能至此？伏乞稍赐宽容，以来谏者。上曰：愈言我奉佛太过，我犹为容之。至谓东汉奉佛之后，帝王咸致夭促，何言之乖剌也？愈为人臣，敢尔狂妄，固不可赦。于是人情惊惋，乃至国戚诸贵亦以罪愈太重，因事言之，乃贬为潮州刺史。
宪宗谓宰臣曰：昨得韩愈到潮州表，因思其所谏佛骨事，大是爱我，我岂不知？然愈为人臣，不当言人主事佛乃年促也。我以是恶其容易。上欲复用愈，故先语及，观宰臣之奏对。
宪宗遣使者往凤翔迎佛骨入禁中，三日，乃送佛祠。王公士人奔走膜呗，至为夷法灼体肤，委珍贝，腾沓系路。愈闻恶之，乃上表曰：
佛者，夷狄之一法耳。自后汉时始入中国，上古未尝有也。昔黄帝在位百年，年百一十岁；少昊在位八十年，年百岁；颛顼在位七十九年，年九十岁；帝喾在位七十年，年百五岁；尧在位九十八年，年百一十八岁；帝舜在位及禹年皆百岁。此时天下太平，百姓安乐寿考，然而中国未有佛也。其后，汤亦年百岁，汤孙太戊在位七十五年，武丁在位五十年，书史不言其寿，推其年数，尽不减百岁。周文王年九十七岁，武王年九十三岁，穆王在位百年。此时佛法亦未至中国，非因事佛而致然也。
汉明帝时始有佛法，明帝在位才十八年。其后乱亡相继，运祚不长。宋、齐、梁、陈、元魏以下，事佛渐谨，年代尤促。唯梁武帝在位四十八年，前后三舍身施佛，宗庙祭不用牲牢，昼日一食，止于菜果，后为侯景所逼，饿死台城，国亦寻灭。事佛求福，乃更得祸。由此观之，佛不足信，亦可知矣。
高祖始受隋禅，则议除之。当时群臣识见不远，不能深究先王之道、古今之宜，推阐圣明，以救斯弊，其事遂止。臣常恨焉！伏惟睿圣文武皇帝陛下，神圣英武，数千百年以来，未有伦比。即位之初，即不许度人为僧尼、道士，又不许别立寺观。臣当时以为高祖之志，必行于陛下。今纵未能即行，岂可恣之令盛也？今陛下令群僧迎佛骨于凤翔，御楼以观，舁入大内，又令诸寺递加供养。臣虽至愚，必知陛下不惑于佛，作此崇奉以祈福祥也。直以丰年之乐，徇人之心，为京都士庶设诡异之观、戏玩之具耳。安有圣明若此，而肯信此等事哉？然百姓愚冥，易惑难晓，苟见陛下如此，将谓真心信佛，皆云：天子大圣，犹一心信向，百姓微贱，于佛岂合更惜身命？以至灼顶燔指，十百为群，解衣散钱，自朝至暮，转相放效，唯恐后时，老幼奔波，弃其生业。若不即加禁遏，更历诸寺，必有断臂脔身以为供养者。伤风败俗，传笑四方，非细事也。
佛本夷狄之人，与中国言语不通，衣服殊制，口不道先王之法言，身不服先王之法服，不知君臣之义、父子之情。假如其身尚在，奉其国命来朝京师，陛下容而接之，不过宣政一见，礼宾一设，赐衣一袭，卫而出之于境，不令贰于众也。况其身死已久，枯朽之骨，凶秽之余，岂宜以入宫禁？孔子曰：敬鬼神而远之。古之诸侯吊于其国，必令巫祝先以桃茢祓除不祥，然后进吊。今无故取朽秽之物，亲临观之，巫祝不先，桃茢不用，群臣不言其非，御史不举其失，臣实耻之。乞以此骨会之水火，永绝根本，断天下之疑，绝前代之惑，使天下之人知大圣人之所作为出于寻常万万也。佛如有灵，能作祸崇，凡有殃咎，宜加臣身。上天鉴临，臣不怨悔。
表入，帝大怒，持示宰相，将抵以死。裴度、崔群曰：愈言讦牾，罪之诚宜。然非内怀至忠，安能及此？愿少宽假，以来谏争。帝曰：愈言我奉佛太过，犹可容；至谓东汉奉佛以后，天子咸夭促，言何乖剌邪？愈，人臣，狂妄敢尔，固不可赦。于是中外骇惧，虽戚里诸贵，亦为愈言，乃贬潮州刺史。
既至潮，以表哀谢曰：
臣以狂妄戆愚，不识礼度，陈佛骨事，言涉不恭，正名定罪，万死莫塞。陛下哀臣愚忠，恕臣狂直，谓言虽可罪，心亦无它，特屈刑章，以臣为潮州刺史，既免刑诛，又获禄食，圣恩宽大，天地莫量，破脑刳心，岂足为谢！
张籍者，字文昌，和州乌江人当时有名士皆与游，而愈贤重之。籍性狷直，尝责愈喜博塞及为驳杂之说，论议好胜人，其排释老不能著书若孟轲、杨雄以垂世者。愈最后答书曰：
赞曰：唐兴，承五代剖分，王政不纲，文弊质穷，圭黾俚混并。天下已定，治荒剔蠹，讨究儒术，以兴典宪，薰醲涵浸，殆百余年，其后文章稍稍可述。至贞元、元和间，愈遂以六经之文为诸儒倡，障堤末流，反刓以朴，铲伪以真。然愈之才，自视司马迁、杨雄，至班固以下不论也。当其所得，粹然一出于正，刊落陈言，横骛别驱，汪洋大肆，要之无抵捂圣人者。其道尽自比孟轲，以荀况、杨雄为未淳，宁不信然？至进谏陈谋，排难恤孤，矫拂偷末，皇皇于仁义，可谓笃道君子矣。自晋汔隋，老佛显行，圣道不断如带。诸儒倚天下正议，助为怪神。愈独喟然引圣，争四海之惑，虽蒙讪笑，跲而复奋，始若未之信，卒大显于时。昔孟轲拒杨、墨，去孔子才二百年。愈排二家，乃去千余岁，拨衰反正，功与齐而力倍之，所以过况、雄为不少矣。自愈没，其言大行，学者仰之如泰山、北斗云。
懿宗怠临朝政，僻于奉佛，内结道场，聚僧念诵。又数幸诸寺，施与过当。仿上疏论之曰：
臣闻玄祖之道，由慈俭为先；而素王之风，以仁义为首。相沿百代，作则千年，至圣至明，不可易也。如佛者，生于天竺，去彼王宫，割爱中之至难，取灭后之殊胜，名归象外，理绝尘中，非为帝王之所能慕也。昔贞观中，高宗在东宫，以长孙皇后疾亟，尝上言曰：欲请度僧，以资福事。后曰：为善有征，吾未为恶，善或无报，求福非宜。且佛者，异方之教，所可存而勿论。岂以一女子而紊王道乎？故谥为文德。且母后之论，尚能如斯，哲王之谟，安可反是？
伏睹陛下留神天竺，属意桑门，内设道场，中开讲会，或手录梵筴，或口扬佛音。虽时启于延英，从容四辅；虑稍稀于听政，废失万机。居安思危，不可忽也。夫从容者君也，必畴咨于臣，尽忠匡救，外逆其耳，内沃其心，陈皋陶之谟，述仲虺之诰，发挥王道，恢益帝图，非赐对之间徒侍坐而已。夫废失者，上拒其谏，下希其旨，言则狎玩，意在顺从。汉重神仙，东方朔著十洲之记；梁崇佛法，刘孝仪咏七觉之诗。致祠祷无休，讲诵不已，以至大空海内，中辍江东。以此言之，是废失也。然佛者，当可以悟取，不可以相求。汉、晋已来，互兴宝刹；姚、石之际，亦有高僧。或问以苦空，究其不灭，止闻有性，多曰忘言。执着贪缘，非其旨也。必乞陛下力求民瘼，虔奉宗祧。思缪赏与滥刑，其殃立至；俟胜残而去杀，得福甚多。幸罢讲筵，频亲政事。昔年韩愈已得罪于宪宗，今日微臣固甘心于遐徼。
疏奏，帝甚嘉之。
瑀好浮屠法，间请舍家为桑门，帝许之矣，复奏自度不能为，又足疾不入谒，帝曰：瑀岂不得其所邪？乃诏夺爵，下除商州刺史。未几，复其封，加特进。卒，年七十四。遗命敛以单衣，无卜日。诏赠司空、荆州都督，陪葬昭陵。
元和已来，累敕天下州府，不得私度僧尼。徐州节度使王智兴聚货无厌，以敬宗诞月，请于泗州置僧坛，度人资福，以邀厚利。江、淮之民，皆群党渡淮。德裕奏论曰：王智兴于所属泗州置僧尼戒坛，自去冬于江、淮已南，所在悬榜招置。江、淮自元和二年后，不敢私度。自闻泗州有坛，户有三丁必令一丁落发，意在规避王徭，影庇资产。自正月已来，落发者无算。臣今于蒜山渡点其过者，一日一百余人，勘问唯十四人是旧日沙弥，余是苏、常百姓，亦无本州文凭，寻已勒还本贯。访闻泗州置坛次第，凡僧徒到者，人纳二缗，给牒即回，别无法事。若不特行禁止，比到诞节，计江、淮已南，失却六十万丁壮。此事非细，系于朝廷法度。状奏，即日诏徐州罢之。
宝历二年，亳州言出圣水，饮之者愈疾。德裕奏曰：臣访闻此水，本因妖僧诳惑，狡计丐钱。数月已来，江南之人，奔走塞路。每三二十家，都顾一人取水。拟取之时，疾者断食荤血，既饮之后，又二七日蔬餐，危疾之人，俟之愈病。其水斗价三贯，而取者益之他水，沿路转以市人，老疾饮之，多至危笃。
昨点两浙、福建百姓渡江者，日三五十人。臣于蒜山渡已加捉搦，若不绝其根本，终无益黎氓。西川承蛮寇剽虏之后，郭钊抚理无术，人不聊生。德裕乃复葺关防，缮完兵守。又遣人入南诏，求其所俘工匠，得僧道工巧四千余人，复归成都。
宝历二年，亳州言出圣水，饮之者愈疾。德裕奏曰：臣访闻此水，本因妖僧诳惑，狡计丐钱。数月已来，江南之人，奔走塞路。每三二十家，都顾一人取水。拟取之时，疾者断食荤血，既饮之后，又二七日蔬餐，危疾之人，俟之愈病。其水斗价三贯，而取者益之他水，沿路转以市人，老疾饮之，多至危笃。昨点两浙、福建百姓渡江者，日三五十人。臣于蒜山渡已加捉搦。若不绝其根本，终无益黎甿。昔吴时有圣水，宋、齐有圣火，事皆妖妄，古人所非。乞下本道观察使令狐楚，速令填塞，以绝妖源。从之。
敬宗为两街道士赵归真说以神仙之术，宜访求异人以师其道；僧惟真、齐贤、正简说以祠祷修福，以致长年。四人皆出入禁中，日进邪说。山人杜景先进状，请于江南求访异人。至浙西，言有隐士周息元寿数百岁，帝即令高品薛季棱往润州迎之，仍诏德裕给公乘遣之。德裕因中使还，献疏曰：
臣闻道之高者莫若广成、玄元，人之圣者莫若轩黄、孔子。昔轩黄问广成子，理身之要，何以长久？对曰无视无听，抱神以静。形将自正，神必自清。无劳子形，无摇子精，乃可长生。慎守其一，以处其和。故我修身千二百岁矣，吾形未尝衰。又云得吾道者，上为皇而下为王。玄元语孔子曰：去子之骄气与多欲，态色与淫志，是皆无益于子之身。吾所告子者是已。故轩黄发谓天子叹，孔子兴犹龙之感。前圣于道，不其至乎？
伏惟文武大圣广孝皇帝陛下，用玄祖之训，修轩黄之术，凝神闲馆，物色异人，将以觌冰雪之姿，屈顺风之请。恭惟圣感，必降真仙。若使广成、玄元混迹而至，语陛下之道，授陛下之言，以臣度思，无出于此。臣所虑赴召者，必迂怪之士，苟合之徒，使物淖冰，以为小术，炫耀邪僻，蔽欺聪明。如文成、五利，一无可验。臣所以三年之内，四奉诏书，未敢以一人塞诏，实有所惧。
臣又闻前代帝王，虽好方士，未有服其药者。故汉书称黄金可成，以为饮食器则益寿。又高宗朝刘道合、玄宗朝孙甑生，皆成黄金，二祖竟不敢服，岂不以宗庙社稷之重，不可轻易。此事炳然载于国史。以臣微见，倘陛下睿虑精求，必致真隐，唯问保和之术，不求饵药之功，纵使必成黄金，止可充于玩好。则九庙灵鉴，必当慰悦，寰海兆庶，谁不欢心？臣思竭愚衷，以裨玄化，无任兢忧之至。
时亳州浮屠诡言水可愈疾，号曰：圣水，转相流闻，南方之人，率十户僦一人使往汲。既行若饮，病者不敢近荤血，危老之人率多死。而水斗三十千，取者益它汲转鬻于道，互相欺訹，往者日数十百人。德裕严勒津逻捕绝之，且言：昔吴有圣水，宋、齐有圣火，皆本妖祥，古人所禁。请下观察使令狐楚填塞，以绝妄源。从之。
帝方惑佛老，祷福祈年，浮屠方士，并出入禁中。狂人杜景先上言，其友周息元寿数百岁，帝遣宦者至浙西迎之，诏在所驰驲敦遣。德裕上疏曰：道之高者，莫若广成、玄元；人之圣者，莫若轩辕、孔子又前世天子虽好方士，未有御其药者。故汉人称黄金可成，以为饮食器则寿。高宗时刘道合、玄宗时孙甑生皆能作黄金，二祖不之服，岂非以宗庙为重乎？傥必致真隐，愿止师保和之术，慎毋及药，则九庙尉悦矣。息元果诞谲不情，自言与张果、叶静能游。帝诏画工肖状为图以观之，终帝世无它验。文宗即位，乃逐之。
十一年八月，同昌公主薨，懿宗尤嗟惜之。以翰林医官韩宗召、康仲殷等用药无效，收之下狱。两家宗族，枝蔓尽捕三百余人，狴牢皆满。瞻召谏官令上疏，无敢极言。瞻自上疏曰：
臣闻修短之期，人之定分，贤愚共一，今古攸同陛下信崇释典，留意生天，大要不过喜舍慈悲，方便布施，不生恶念，所谓福田。则业累尽消，往生忉利，比居浊恶，未可同年。伏望陛下尽释系囚，易怒为喜，虔奉空王之教，以资爱主之灵。中外臣僚，同深恳激。
帝阅疏大怒，即日罢瞻相位，检校刑部尚书、同平章事、江陵尹，充荆南节度等使。
杜按：新唐书本传不载与佛教有关文。
懿宗奉佛太过，常于禁中饭僧，亲为赞呗。以旃檀为二高座，赐安国寺僧彻，逢八饭万僧。蔚上疏谏曰：
臣闻孔丘圣者也，言则引周任之言；苻融贤者也，谏必称王猛之议。诚以事求师古，词贵达情。陛下自缵帝图，克崇佛事，止当修外，未甚得中。臣略采本朝名臣启奏之言，以证奉佛初终之要。
天后时，曾营大像，功费百万，狄仁杰谏曰：夫宝铰殚于缀饰，环材竭于轮奂。功不使鬼，必在役人，物不天来，皆从地出，非苦百姓，物何以求？物生有时，用之无度，臣每思惟，实所悲痛。至如往在江表，像法盛兴，梁武、简文，施舍无限。及乎三淮沸浪，五岭腾烟，列刹盈衢，无救危亡之祸；缁衣蔽路，岂益勤王之师？况近年以来，风尘屡扰，水旱失节，征役稍繁。必若多费官财，又苦人力，一隅有难，将何以救？此切当之言一也。
中宗时，公主外戚，奏度僧尼，姚崇谏曰：佛不在外，求之于心。佛图澄最贤，无益于后赵；罗什多艺，不救于姚秦。何充、苻融，皆遭败灭；齐襄、梁武，未免灾殃。但志发慈悲，心行利益，若苍生安乐，即是佛身。此切当之言二也。
睿宗为金仙、玉真二公主造二道宫，辛替否谏曰：自夏已来，淫雨不解，谷荒于垄，麦烂于场。入秋已来，亢旱为灾，苗而不实，霜损虫暴，草菜枯黄，下人咨嗟，未加赈贷。陛下爱两女而造两观，烧瓦运木，载土填沙。道路流言，皆云用钱百万。陛下圣人也，远无不知；陛下明君也，细无不见。既知且见，知仓有几年之储？库有几年之帛？知百姓之间可存活乎？三边之士可转输乎？今发一卒以擀边陲，追一兵以卫社稷，多无衣食，皆带饥寒，赏赐之间，迥无所出。军旅骤败，莫不由斯。而陛下破百万贯钱，造不急之观，以贾六合之怨，以违万人之心。此切当之言三也。
替否又谏造寺曰：释教以清净为基，慈悲为主。常体道以济物，不利己而害人；每去己以全真，不营身以害教。今三时之月，筑山穿池，损命也；殚府虚藏，损人也；广殿长廊，营身也。损命则不慈悲，损人则不济物，营身则不清净。岂大圣至神之心乎？佛书曰：一切有为法，如梦幻泡影，如露亦如电。臣以为减雕琢之费以赈贫人，是有如来之德；息穿掘之苦以全昆虫，是有如来之仁；罢营葺之直以给边陲，是有汤武之功；回不急之禄以购清廉，是有唐虞之治。陛下缓其所急，急其所缓，亲未来而疏见在，失真实而冀虚无。重俗人之所为，轻天子之功业，臣实痛之。此切当之言四也。
臣观仁杰，天后时上公也；姚崇，开元时贤相也；替否，睿宗之直臣也。臣每览斯言，未尝不废卷而太息，痛其言之不行也。伏以陛下深重缁流，妙崇佛事，其为乐善，实迈前踪。但细详时代之安危，渺鉴昔贤之敷奏，则思过半矣，道远乎哉！臣过忝渥恩，言亏匡谏，但举从绳之义，少裨负扆之明。营缮之间，稍宜停减。
优诏嘉之。寻拜京兆尹、太常卿。
杜按：新唐书本传李蔚此疏。
承干又问曰：布施营功德，有果报不？对曰：事佛在于清净无欲，仁恕为心。如其贪婪无厌，骄虐是务，虽复倾财事佛，无救目前之祸。且善恶之报，若影随形，此是儒书之言，岂徒佛经所说。是为人君父，当须仁慈；为人臣子，宜尽忠孝。仁慈忠孝，则福祚攸永；如或反此，则殃祸斯及。此理昭然，愿殿下勿为忧虑。
张士衡，瀛州乐寿人。父文庆，北齐国子助教。太子以士衡齐人也，问高氏何以亡？士衡曰：高阿那环之凶险，骆提婆之佞，韩长鸾之虐，皆奴隶才，是信是使，忠良外诛，骨肉内离，剥丧黎元，故周师临郊，人莫为之用，此所以亡。复问：事佛营福，其应奈何？对曰：事佛在清静仁恕尔，如贪惏骄虐，虽倾财事之，无损于祸。且善恶必报，若影赴形，圣人言之备矣。为君仁，为臣忠，为子孝，则福祚永；反是而殃祸至矣！时太子以过失闻，士衡因是规之，然不能用也。太子废，给传罢归乡里，卒。
小杀又欲修筑城壁，造立寺观，暾欲谷曰：不可。突厥人户寡少，不敌唐家百分之一，所以常能抗拒者，正以随逐水草，居处无常，射猎为业，又皆习武。强则进兵抄掠，弱则窜伏山林，唐兵虽多，无所施用。若筑城而居，改变旧俗，一朝失利，必将为唐所并。且寺观之法，教人仁弱，本非用武争强之道，不可置也。小杀等深然其策。
七年，奕上疏请除去释教，曰：
佛在西域，，易服以逃租赋。演其妖书，述其邪法，伪启三涂，谬张六道，恐吓愚夫，诈欺庸品。凡百黎庶，通识者稀，不察根源，信其矫诈。乃追既往之罪，虚规将来之福。布施一钱，希万倍之报；持斋一日，冀百日之粮。遂使愚迷，妄求功德，不惮科禁，轻犯宪章。其有造作恶逆，身坠刑纲，方乃狱中礼佛，口诵佛经，昼夜忘疲，规免其罪。且生死寿夭，由于自然，刑德威福，关之人主。乃谓贫富贵贱，功业所招，而愚僧矫诈，皆云由佛。窃人主之权，擅造化之力，其为害政，良可悲矣！
案书云：惟辟作福威，惟辟玉食。臣有作福、作威、玉食，害于而家，凶于而国，人用侧颇僻。降自牺、农，至于汉、魏，皆无佛法，君明臣忠，祚长年久。汉明帝假托梦想，始立胡神，西域桑门，自传其法。西晋以上，国有严科，不许中国之人，辄行髡发之事。洎于苻、石、羌胡乱华，主庸臣佞，政虐祚短，皆由佛教致灾也。梁武、齐襄，足为明镜。昔褒姒一女，妖惑幽王，尚至亡国，况天下僧尼，数盈十万，翦刻缯彩，装束泥人，而为厌魅，迷惑万姓者乎！今之僧尼，请令匹配，即成十万余户，产育男女，十年长养，一纪教训，自然益国，可以足兵。四海免蚕食之殃，百姓知威福所在，则妖惑之风自革，淳朴之化还兴。
且古今忠谏，鲜不及祸。窃见齐朝章仇子他上表言：僧尼徒众，糜损国家，寺塔奢侈，虚费金帛。为诸僧附会宰相，对朝谗毁；诸尼依托妃主，潜行谤讟。子他竟被囚执，刑于都市。及周武平齐，制封其墓。臣虽不敏，窃慕其踪。
又上疏十一首，词甚切直。高祖付群官详议，唯太仆卿张道源称奕奏合理。中书令萧瑀与之争论曰：佛，圣人也。奕为此议，非圣人者无法，请置严刑。奕曰：礼本于事亲，终于奉上，此则忠孝之理着，臣子之行成。而佛逾城出家，逃背其父，以匹夫而抗天子，以继体而悖所亲。萧瑀非出于空桑，乃遵无父之教。臣闻非孝者无亲，其瑀之谓矣！瑀不能答，但合掌曰：地狱所设，正为是人。高祖将从奕言，会传位而止。
奕武德九年五月密奏太白见秦分，秦王当有天下，高祖以状授太宗。及太宗嗣位，召奕赐之食，谓曰：汝前所奏，几累于我，然今后但须尽言，无以前事为虑也。太宗常临朝谓奕曰：佛道玄妙，圣迹可师，且报应显然，屡有征验，卿独不悟其理，何也？奕对曰：佛是胡中桀黠，欺诳夷狄，初止西域，渐流中国。遵尚其教，皆是邪僻小人，模写庄、老玄言，文饰妖幻之教耳。于百姓无补，于国家有害。太宗颇然之。
贞观十三年卒，年八十五。临终诫其子曰：老、庄玄一之篇，周、孔，六经之说，是为名教，汝宜习之。妖胡乱华，举时皆惑，唯独窃叹，众不我从，悲夫！汝等勿学也。古人裸葬，汝宜行之。奕生平遇患，未尝请医服药，虽究阴阳数术之书，而并不之信。又尝醉卧，蹶然起曰：吾其死矣！因自为墓志曰：傅奕，青山白云人也。因酒醉死，呜呼哀哉！其从达皆此类。注老子，并撰音义，又集魏、晋以来驳佛教者为高识传十卷，行于世。
武德七年，上疏极诋浮图法曰：
西域之法，无君臣父子，以三涂六道吓愚欺庸。追既往之罪，窥将来之福，至有身陷恶逆，狱中礼佛，口诵梵言，以图偷免。且生死寿夭，本诸自然；刑德威福，系之人主。今其徒矫托，皆云由佛，攘天理，窃主权。书曰：惟辟作福，惟辟作威，惟辟玉食。臣有作福作威玉食，害于而家，凶于而国。
五帝三王，未有佛法，君明臣忠，年祚长久。至汉明帝始立胡祠，然惟西域桑门自传其教。西晋以上，不许中国髡发事胡。至石、苻乱华，乃弛厥禁，主庸臣佞，政虐祚短，事佛致然。梁武、齐襄尤足为戒。昔褒姒一女，营惑幽王，能亡其国，况今僧尼十万，刻缯泥像，以惑天下，有不亡乎？陛下以十万之众自相夫妇，十年滋产，十年教训，兵农两足，利可胜既邪？昔高齐章仇子他言僧尼塔庙，外见毁宰臣，内见疾妃嫱，阳谗阴谤，卒死都市，周武帝入齐，封宠其墓，臣窃贤之。
又上十二论，言益痛切。帝下弈议有司，唯道源佐其请。中书令萧瑀曰：佛，圣人也，非圣人者无法，请诛之。弈曰：礼，始事亲，终事君。而佛逃父出家，以匹夫抗天子，以继体悖所亲。瑀非出空桑，乃尊其言，盖所谓非孝者无亲。瑀不答，但合爪曰：地狱正为是人设矣。帝善弈对，未及行，会传位止。
初，九年，太白躔秦分，弈奏秦王当有天下，帝以奏付王。及太宗即位，召赐食，谓曰：向所奏，几败我！虽然，自今毋有所讳而不尽言。又尝问：卿拒佛法，奈何？弈曰：佛，西胡黠人尔，欺訹夷狄以自神。至入中国，而奸儿幻夫摸象庄、老以文饰之，有害国家，而无补百姓也。帝异之。
贞观十三年，卒，年八十五。弈病，未尝问医。忽酣卧，蹶然悟曰：吾死矣乎！即自志曰：傅弈，青山白云人也。以醉死，呜乎！遗言戒子：六经名教言，若可习也；妖胡之法，慎勿为。吾死当裸葬。弈虽善数，然尝自言其学不可以传。又注老子，并集晋、魏以来与佛议驳者为高识篇。
垂拱初，诏问群臣调元气当以何道？子昂因是劝后兴明堂、大学，即上言：陛下含天地之德，日月之明，眇然远思，欲求太和，此伏羲氏所以为三皇首也。昔者，天皇大帝揽元符，东封太山，然未建明堂，享上帝，使万世鸿业阙而不照，殆留此盛德，以发挥陛下哉！臣谓和元气，睦人伦，舍此则无以为也臣愿陛下为唐恢万世之业，相国南郊，建明堂，与天下更始，按周礼、月令而成之。乃月孟春，乘鸾辂，驾苍龙，朝三公、九卿、大夫于青阳左个，负斧扆，冯玉几，听天下之政。
杜按：武则天之明堂多于佛教有关，故录此文。
国安危在于政。政以法，暂安焉必危；以德，始不便焉终治。夫法者，智也；德者，道也。智，权宜也；道，可以久大也。故以智治国，国之贼；不以智治国，国之福。
贞观、永徽之间，农不劝而耕者众，法施而犯者寡；俗不偷薄，器不行窳，吏贪者士耻同列，忠正清白者比肩而立；罚虽轻而不犯，赏虽薄而劝；位尊不倨，家富不奢；学校不励而勤，道佛不惩而戒；土木质厚，裨贩弗蚩。其故奈何？杂以皇道也。自兹以来，任巧智，斥謇谔；趋势者进，守道者退；谐附者无黜剥之忧，正直者有后时之叹；人趋家竞，风俗沦替。其故奈何？行以霸道也。
今海内咸称太平公主令胡僧慧范曲引此辈，将有误于陛下矣。谤议盈耳，咨嗟满衢，故语曰：姚、宋为相，邪不如正；太平用事，正不如邪。书曰：无偏无陂，遵王之义，无反无侧，王道正直。臣恐因循，流近至远，积小为大，累微起高。勿谓何伤，其祸将长；勿谓何害，其祸将大。
今天下咸称太平公主与胡僧慧范以此误陛下，故语曰：姚、宋为相，邪不如正；太平用事，正不如邪。臣恐流遁至远，积小为大，累微起高。勿谓何伤，其祸将长；勿谓何害，其祸将大。
今度人既多，缁衣半道，不本行业，专以重宝附权门，皆有定直。昔之卖官，钱入公府，今之卖度，钱入私家。以兹入道，徒为游食。此朝廷三失也。
杜按：旧唐书同传不载袁楚客上书事。
武后铸浮屠，立庙塔，役无虚岁。环以为縻损浩广，虽不出国用，要自民产日殚。百姓不足，君孰与足？天下僧尼滥伪相半，请并寺，着僧常员数，缺则补。后善其言。
太极元年，睿宗为金仙、玉真公主造观及寺等，时属春旱，兴役不止。漼上疏谏曰：
臣谨案礼记春、夏令曰：无聚大众，无起大役，不可兴土功，恐妨农事。若号令乖度，役使不时，则人加疾疫之危，国有水旱之灾，此五行之必应也。今自春至夏，时雨愆期，下人忧心，莫知所出。陛下虽降哀矜之旨，两都仍有寺观之作，时旱之应，实此之由。且春令告期，东作方始，正是丁壮就功之日，而土木方兴，臣恐所妨尤多，所益尤少，耕夫蚕妾，饥寒之源。故春秋庄公三十一年冬，不雨，五行传以为岁三筑台；僖公二十一年夏，大旱，五行传以时作南门，劳人兴役。陛下每以万方为念，睿旨殷勤，安国济人，防微虑远。伏愿下明制，发德音，顺天时，副人望，两京公私营造及诸和市木石等并请且停，则苍生幸甚。农桑失时，户口流散，纵寺观营构，岂救黎元饥寒之敝哉！
疏奏不报。寻转兵部侍郎，以铨叙平允，特授一子为太子通事舍人。
睿宗造金仙、玉真二观，时旱甚，役不止，漼上言：春夏毋聚大众，起大役，不可兴土功，妨农事。若役使乖度，则有疾疫水旱之灾，此天人常应也。今自冬徂春，雨不时降，人心憔然，莫知所出，而土木方兴，时暵之孽，职为此发。今东作云始，丁壮就功，妨多益少，饥寒有渐。陛下以四方为念，宜下明制，令二京营作、和市木石，一切停止。有如农桑失时，户口流散，虽寺观营立，能救饥寒敝哉！不报。
叔明素恶道、佛之弊，上言曰：佛，空寂无为者也；道，清虚寡欲者也。今迷其内而饰其外，使农夫工女堕业以避役，故农桑不劝，兵赋日屈，国用军储为斁耗。臣请本道定寺为三等，观为二等，上寺留僧二十一，上观道士十四，每等降杀以七，皆择有行者，余还为民。德宗善之，以为不止本道，可为天下法，乃下尚书省杂议。于是都官员外郎彭偃曰：王者之政，变人心为上，因人心次之，不变不因为下。今道士有名亡实，俗鲜归重，于乱政轻；僧尼帤秽，皆天下不逞，苟避征役，于乱人甚。今叔明之请虽善，然未能变人心，亦非因人心者。夫天生蒸人，必将有职；游闲浮食，王制所禁。故贤者受爵禄，不肖者出租税，古常道也。今僧、道士不耕而食，不织而衣，一僧衣食，岁无虑三万，五夫所不能致。举一僧以计天下，其费不赀。臣谓僧、道士年未满五十，可令岁输绢四，尼及女官输绢二，杂役与民同之；过五十者免。凡人年五十，嗜欲已衰，况有戒法以检其性情哉！刑部员外郎裴伯言曰：衣者，蚕桑也；食者，耕农也；男女者，继祖之重也。而二教悉禁，国家著令，又从而助之，是以夷狄不经法反制中夏礼义之俗也。传曰：女子十四有为人母之道，四十九绝生育之理；男子十六有为人父之道，六十四绝阳化之理臣请僧、道士一切限年六十四以上，尼、女官四十九以上，许终身在道，余悉还为编人，官为计口授地，收废寺观以为庐舍。议虽上，罢之。
杜按：旧唐书本传不载此事。
常衮，京兆人，天宝末，及进士第。性狷洁，不妄交游衮建言：今西蕃盘桓境上，数入寇，若相连结，以乘无备，其变不细，请早图之。又天子诞日，诸道争以侈丽奉献，不则为老子、浮屠解祷事。衮以为：汉文帝还千里马不用，晋武帝焚雉头裘，宋高祖碎琥珀枕，是三主者，非有聪明大圣以致治安，谨身率下而已。今诸道馈献，皆淫侈不急，而节度使、刺史非能男耕女织者，类出于民，是敛怨以媚上也，请皆还之。今军旅未宁，王畿户口十不一在，而诸祠寺写经造像，焚币埋玉，所以赏赉若比丘、道士、巫祝之流，岁巨万计。陛下若以易刍粟，减贫民之赋，天下之福岂有量哉！代宗嘉纳。
杜按：旧唐书本传不载此事。
时中官吐突承璀自藩邸承恩宠，为神策护军中尉，乃于安国佛寺建立圣政碑，大兴功作，仍请翰林为其文。绛上言曰：
陛下布惟新之政，划积习之弊，四海延颈，日望德音。今忽立圣政碑，示天下以不广。易称：大人者与天地合德，与日月合明。执契垂拱，励精求理，岂可以文字而尽圣德，碑表而赞皇猷？若可叙述，是有分限，亏损盛德，岂谓敷扬至道哉？故自尧、舜、禹、汤、文、武，并无建碑之事。至秦始皇荒逸之君，烦酷之政，然后有罘、峄之碑，扬诛伐之功，纪巡幸之迹，适足为百王所笑，万代所讥，至今称为失道亡国之主，岂可拟议于此？陛下嗣高祖、太宗之业，举贞观、开元之政，思理不遑食，从谏如顺流，固可与尧、舜、禹、汤、文、武方驾而行，又安得追秦皇暴虐不经之事而自损圣政？近者，阎巨源请立纪圣功碑，陛下详尽事宜，皆不允许。今忽令立此，与前事颇乖。况此碑既在安国寺，不得不叙载游观崇饰之事，述游观且乖理要，叙崇饰又匪政经，固非哲王所宜行也。其碑，伏乞圣恩特令寝罢。
宪宗深然之，其碑遂止。
是时，盛兴安国佛祠，幸臣吐突承璀请立石纪圣德焉，营构华广，欲使绛为之颂，将遗钱千万。绛上言：陛下荡积习之弊，四海延颈望德音，忽自立碑，示人以不广。易称：大人与天地合德。谓非文字所能尽，若令可述，是陛下美有分限。尧、舜至文、武，皆不传其事，惟秦始刻峄山，扬暴诛伐巡幸之劳，失道之君，不足为法。今安国有碑，若叙游观，即非治要；述崇饰，又非政宜。请罢之。帝怒，绛伏奏愈切，帝悟曰：微绛，我不自知。命百牛倒石，令使者劳谕绛。襄阳裴均违诏书，献银壶瓮数百具，绛请归之度支，示天下以信。帝可奏，仍赦均罪。时议还卢从史昭义，已而将复召之，从史以军无见储为解。李吉甫谓郑絪漏其谋，帝召绛议，欲逐絪，绛为开白，乃免。
宝应初，及进士第。代宗为太后营章敬寺，郢以白衣上书谏曰：
陛下大孝因心，与天罔极，烝烝之思，要无以加。臣谓悉力追孝，诚为有益，妨时剿人，不得无损。舍人就寺，何福之为？昔鲁庄公丹桓公庙楹而刻其桷，春秋书之为非礼。汉孝惠、孝景、孝宣令郡国诸侯立高祖、文、武庙，至元帝，与博士、议郎斟酌古礼，一罢之。夫庙犹不越礼而立，况寺非宗祏所安、神灵所宅乎？殚万人之力，邀一切之报，其为不可亦明矣。
间者昆吾孔炽，荐食生人，百姓懔懔，无日不惕。遣将攘却，亡尺寸功，陇外壤地，委诸豺狼。太宗艰难之业，传之陛下，一夫不获，尺土见侵，告成之时，犹恐有阙。况用武以来十三年，伤者不救，死者不收，缮卒补乘，于今未已。夫兴师十万，日费千金，计十三年，举百万之众，资粮扉屦，取足于人，劳罢宛转，十不一在。父子兄弟，相视无聊，延颈嗷嗷，以役王命。纵未能出禁财，赡鳏寡，犹当稍息劳弊，以噢休之。奈何戎虏未平，侵地未复，金革未戢，疲人未抚，太仓无终岁之储，大农有榷酤之敝，欲以此时兴力役哉？比八月雨不润下，菽麦失时，黔首狼顾，忧在艰食，若遂不给，将何以救之？无寺犹可，无人其可乎？然土木之勤，功用之费，不虚府库，将焉取之？府库既竭，则又诛求，若人不堪命，盗贼相挻而兴，戎狄乘间，以为风尘，得不为陛下深忧乎？
臣闻圣人受命于天，以人为主，苟功济于天，天人同和，则宗庙受福，子孙蒙庆。传曰：德教加于百姓，刑于四海，天子之孝也。又曰：无念尔祖，聿修厥德。既受帝祉，施于孙子。是知王者之孝，在于承顺天地，严配宗考，恭慎德教，以临兆民。俾四海之内，欢心助祭，延福流祚，永永无穷。未闻崇树梵宫，雕琢金玉之为孝者。夏禹卑宫室，尽力沟洫，人到于今称之。梁武帝穷土木，饰塔庙，人无称焉。陛下若节用爱人，当与夏后齐美，何必劳人动众，踵梁武遗风乎？及制作之初，伎费尚浅，人贵量力，不贵必成，事贵相时，不贵必遂。陛下若回思虑，从人心，则圣德孝思，格于天地，千福万禄，先后受之，曾是一寺较功德邪？
书奏。未报。复上言：
王者将有为也，将有行也，必稽于众而顺于人，则自然之福，不求而至，未然之祸，不除而绝。臣闻神人无功者，不为有功之功；圣人无名者，不为有名之名。不为有功之功，故功莫大；不为有名之名，故名莫厚。古之明王积善以致福，不费财以求福；修德以销祸，不劳人以攘祸。陛下之营作，臣窃惑之。若以为功，则天覆地载，阴施阳化，未曾有为也。若以为名，则至德要道，以顺天下，未曾有待也。若以致福，则通于神明，光于四海，不在费财。若以攘祸，则方务厥德，罔有天灾，不在劳人。今兴造趣急，人徒竭作，土木并起，日课万工，不遑食息，搒笞愁痛，盈于道路。以此望福，臣恐不然。陛下戢定多难，励精思治，务行宽仁，以幸天下。今固违群情，徇左右过计，臣窃为陛下惜之。
不纳。
赞曰：人之惑怪神也，甚哉！若佛者，特西域一槁人耳。裸颠露足，以乞食自资，臞辱其身，屏营山樊，行一概之苦，本无求于人，徒属稍稍从之。然其言荒茫漫靡，夷幻变现，善推不验无实之事，以鬼神死生贯为一条，据之不疑。掊嗜欲，弃亲属，大抵与黄老相出入，至汉十四叶，书入中国。迹夫生人之情，以耳目不际为奇，以不可知为神，以物理之外为畏，以变化无方为圣，以生而死、死复生、回复偿报、歆艳其间为或然，以贱近贵远为。鞮译差殊，不可研诘。华人之谲诞者，又攘庄周、列御寇之说佐其高，层累架腾，直出其表，以无上不可加为胜，妄相夸协而倡其凤。于是，自天子逮庶人，皆震动而祠奉之。
初，宰相王缙以缘业事佐代宗，于是始作内道场，昼夜梵呗，冀禳寇戎，大作盂兰，肖祖宗像，分供塔庙，为贼臣嘻笑。至宪宗世，遂迎佛骨于凤翔，内之宫中。韩愈指言其弊，帝怒，窜愈濒死，宪亦弗获天年。幸福而祸，无亦左乎！懿宗不君，精爽夺迷，复陷前车而覆之。兴哀无知之场，丐庇百解之胔，以死自誓，无有顾藉，流泪拜伏，虽事宗庙上帝，无以进焉。屈万乘之贵，自等太古胡，数千载而远，以身为徇。呜呼，运祚殚，天告之矣！懿不三月而徂，唐德之不竞，厥有来哉，悲夫！
臣检讨先代图籍，今古历书，皆无蚀神首尾之文，盖天竺胡僧之妖说也。
冯道曰：佛救不得百姓契丹入汴，道自襄，邓召入，戎王因从容问曰：天下百姓，如何可救？道曰：此时百姓，佛再出救不得，唯皇帝救得。其后衣冠不至伤夷，皆道与赵延寿阴护之所至也。
冯道曰：佛救不得百姓耶律德光尝问道曰：天下百姓如何救得？道为俳语以对曰：此时佛出救不得，惟皇帝救得。人皆以谓契丹不夷灭中国之人者，赖道一言之善也。
今左藏无积年之镪，太仓无三岁之粟朝廷大有三冗，小有三费，以困天下之财。财穷用褊，而欲兴师远事，诚无谋矣。能去三冗、节三费，专备西北之屯，可旷然高枕矣。
何谓三冗？天下有定官无限员，一冗也；天下厢军不任战而耗衣食，二冗也；僧道日益多而无定数，三冗也。三冗不去，不可为国。请断自今，僧道已受戒具者姑如旧，其他悉罢还为民，可得耕夫织妇五十余万人，一冗去矣何谓三费？一曰道场斋醮，无有虚日，且百司供亿，至不可赀计。彼皆以祝帝寿、奉先烈、祈民福为名，臣愚以为此主者为欺盗之计尔。陛下事天地、宗庙、社稷、百神，牺牲玉帛，使有司端委奉之、岁时荐之，足以竦明德、介多福矣，何必希屑屑之报哉？则一费节矣。二曰京师寺观，或多设徒卒，添置官府，衣粮率三倍他处。居大屋高庑，不徭不役，坐蠹齐民，其尤者也。而又自募民财，营建祠庙，虽曰不费官帑，然国与民一也，舍国取民，其伤一焉，请罢去之，则二费节矣。三曰使相节度，不隶藩要请自今地非边要、州无师屯者，不得建节度；已带节度，不得留近藩及京师，则三费节矣。
太平兴国寺灾，是夕，大雨震雷。朝廷议修复，昌朝上言：易震之象曰：洊雷震，君子以恐惧修省。近年寺观屡灾，此殆天示警告，可勿缮治，以示畏天爱人之意。西域僧献佛骨、铜像，昌朝请加赐遣还，毋以所献示中外。悉行其言。
真宗即位，迁秩刑部，会诏求直言，禹称上疏言五事：
一曰谨边防，通盟好，使辇运之民有所休息二曰减冗兵，并冗吏，使山泽之饶，稍流于下四曰沙汰僧尼，使疲民无耗。夫古者惟有四民，兵不在其数。盖古者井田之法，农即兵也。自秦以来，战士不服农业，是四民之外，又生一民，故农益困。然执干戈卫社稷，理不可去。汉明之后，佛法流入中国，度人修寺，历代增加。不蚕而衣，不耕而食，是五民之外，又益一而为六矣。假使天下有万僧，日食米一升，岁用绢一匹，是至俭也，犹月费三千斛，岁用万缣，何况五七万辈哉。不曰民蠹得乎？臣愚以为国家度人众矣，造寺多矣，计其费耗，何啻亿万。先朝不豫，舍施又多，佛若有灵，岂不蒙福？事佛无效，断可知矣。愿陛下深鉴治本，亟行沙汰，如以嗣位之初，未欲惊骇此辈，且可以二十载，不度人修寺，使自销铄，亦救弊之一端也。
五曰亲大臣，远小人，使忠良蹇谔之士，知进而不疑，奸憸倾巧之徒，知退而有惧时天下户口日蕃，民去为僧者众。洞奏：至和元年，敕增岁度僧，旧敕诸路三百人度一人，后率百人度一人；又文武官、内臣坟墓，得置寺拨放，近岁滋广。若以勋劳宜假之者，当依古给户守冢，禁毋樵采而已。今祠部帐至三十余万僧，失不裁损，后不胜其弊。朝廷用其言，始三分减一。
开宝寺灵感塔灾，复上疏言：五行之占，本是灾变，朝廷所宜诫惧，以答天意。闻尝诏取旧瘗舍利入禁中阅视，道路传言，舍利在内廷有光怪，窃恐巧佞之人，推为灵异，惑乱视听，再图营造。臣闻帝王之道，能勤俭厥德，感动人心，则虽有危难，后必安济。今自西垂用兵，国帑虚竭，民亡储蓄，十室九空。陛下若勤劳罪己，忧人之忧，则四民安居，海内蒙福。如不恤民病，广事浮费，奉佛求福，非天下所望也。若以舍利经火不坏，遽为神异，即本在土中，火所不及。若言舍利皆能出光怪，必有神灵凭之，此妄言也。且一塔不能自卫，为火所毁，况藉其福以庇民哉？
光于物澹然无所好，于学无所不通，惟不喜释、老，曰：其微言不能出吾书，其诞吾不信也。
曹辅字载德，南剑州人。第进士自政和后，帝多微行，乘小轿子，数内臣导从辅上疏略曰：况今革冗员，斥滥奉，去浮屠，诛胥吏，蚩愚之民，岂能一一引咎安分？万一当乘舆不戒之初，一夫不逞，包藏祸心，发蜂虿之毒，奋兽穷之计，虽神灵垂护，然亦损威伤重矣。又况有臣子不忍言者，可不戒哉！
台臣乞定丧制，袤奏：释老之教，矫诬亵渎，非所以严宫禁、崇几筵，宜一切禁止。
六和塔寺僧以镇潮为功，求内降给赐所置田产仍免科徭，大昌奏：僧寺既违法置田，又移科徭于民，奈何许之！况自修塔之后，潮果不啮岸乎？寝其命。
尤不信浮屠说，以为必无是事，曰：人如居逆旅，一物不可乏，去则尽弃之矣，岂得赉以自随哉。
翁曰：吾厌喧烦，处闲旷，遁迹于此三十年矣。幼喜诵经史百家之言，后观释氏书，今皆弃去。唯饱食以嬉，尚何所事？裕曰：先生澡身浴德如此。今圣明在上，盍出而仕乎？笑曰：君子之道，或出或处，吾虽不能栖隐岩穴，追园、绮之踪，窃慕老氏曲全之义。且养志者忘形，养形者忘利，致道者忘心，心形俱忘，其视轩冕如粪土耳，与子出处异趣，子勉之。裕曰：裕也不才，幸闻先生之高义，敢问舍所在。曰：吾姓名且不欲人知，况居室耶！饮毕，长揖使裕反其所，鼓枻而去。
四月丙寅，豫迁都汴是日，暴风卷旗，屋瓦皆震，士民大恐。豫曲赦汴人，与民约曰：自今不肆赦，不用宦官，不度僧道。文武杂用，不限资格。
晋开运中，为台州刺史。数月，有僧德诏语俶曰：此地非君为治之所，当速归，不然不利。俶从其言，即求归国，未几，有进思之变。
义宗，名倍，小字图欲，太祖长子，母淳钦皇后萧氏。幼聪敏好学，外宽内挚。神册元年春，立为皇太子。
时太祖问侍臣曰：受命之君，当事天敬神。有大功德者，朕欲祀之，何先？皆以佛对。太祖曰：佛非中国教。倍曰：孔子大圣，万世所尊，宜先。太祖大悦，即建孔子庙，诏皇太子春秋释奠。
初，晋国公主建佛寺于南京，上许赐额。昉奏曰：诏书悉罪无名寺院。今以主请赐额，不惟违前诏，恐此风愈炽。上从之。
八年正月甲子朔，宋、高丽、夏遣使来贺辛未，谓秘书监移剌子敬等曰：昔唐、虞之时，未有华饰，汉惟孝文务为纯俭。朕于宫室惟恐过度，其或兴修，即损宫人岁费以充之，今亦不复营建矣。如宴饮之事，近惟太子生日及岁元尝饮酒，往者亦止上元、中秋饮之，亦未尝至醉。至于佛法，尤所未信。梁武帝为同泰寺奴，辽道宗以民户赐寺僧，复加以三公之官，共惑深矣。庚辰，行皇太子册礼。
甲申，上谕宰臣曰：人皆以奉道崇佛设斋读经为福，朕使百姓无冤，天下安乐，不胜于彼乎。尔等居辅相之任，诚能匡益国家，使百姓蒙利，不惟身享其报，亦将施及子孙矣。左丞斡特剌曰：臣等敢不尽心，第才不逮，不能称职耳。上曰：人亦安能每事尽善，但加勉励可也。戊子，禁女直人不得改称汉姓，学南人衣装，犯者抵罪。
戊寅，上问辅臣：孔子庙诸处何如？平章政事守贞曰：诸县见议建立。上因曰：僧徒修饰宇像甚严，道流次之，惟儒者于孔子庙最为灭裂。守贞曰；儒者不能长居学校，非若僧道久处寺观。上曰：僧道以佛、老营利，故务在庄严闳侈，起人施利自多，所以为观美也。
会磁州僧法宝欲去，张浩、张晖欲留之不可得，朝官又有欲留之者。海陵闻其事，诏三品以上官上殿，责之曰：闻卿等每到寺，僧法宝正坐，卿等皆坐其侧，朕甚不取。佛者本一小国王子，能轻舍富贵，自苦修行，由是成佛，今人崇敬。以希福利，皆妄也。况僧者，往往不第秀才，市井游食，生计不足，乃去为僧，较其贵贱，未可与簿尉抗礼。闾阎老妇，迫于死期，多归信之。卿等位为宰辅，乃复效此，失大臣体。张司徒老成旧人，三教该通，足为仪表，何不师之。召法宝谓之曰：汝既为僧，去住在己，何乃使人知之？法宝战惧，不知所为。海陵曰：汝为长老，当有定力，今乃畏死耶？遂于朝堂杖之二百，张浩、张晖杖二十。
章宗初即政，议罢僧道奴婢。太尉克宁奏曰：此盖成俗日久，若遽更之，于人情不安。陛下如恶其数多，宜严立格法，以防滥度，则自少矣。襄曰：出家之人安用仆隶？乞不问从初如何所得，悉放为良。若寺观物力元系奴婢之数推定者，并合除免。诏从襄言。由是二税户多为良者。
承安元年八月壬子，上召暐至内殿，问曰：僧道三年一试，八十而取一，不亦少乎？对曰：此辈浮食，无益有损，不宜滋益也。上曰：周武帝、唐武宗、后周世宗皆贤君，其寿不永，虽曰偶然，似亦有因也。对曰：三君矫枉太过。今不毁除、不崇奉，是为得中矣。是岁，郊见上帝焉。
庚申，太白昼见。以军五千人供造寺工役。中书省臣言：今铨选、钱粮之法尽坏，廪藏空虚。中都建城，大都建寺，及为诸贵人营私第，军民不得休息。迩者用度愈广，每赐一人，辄至万锭，惟陛下矜察。
监察御史宋本、李嘉宾、傅严起言：太尉、司徒、司空，三公之职，滥假僧人，及会福、殊祥二院，并辱名爵，请罢之。不报。
庚辰，享太庙。奉安显宗御容于大天源延圣寺赐大天源延圣寺钞二万锭，吉安、临江二路田千顷。中书省臣言：养给军民，必籍地利。世祖建大宣文弘教等寺，赐永业，当时已号虚费。而成宗复拘天寿万宁寺，较之世祖，用增倍半。若武宗之崇恩福元、仁宗之承华普庆，租榷所入，益又甚焉。英宗凿山开寺，损兵伤农，而卒无益。夫土地祖宗所有，子孙当共惜之。臣恐兹后藉为口实，妄兴工役，徼福利以逞私欲，惟陛下察之。帝嘉纳焉。
己亥，命帝师修佛事，释重囚三人。置大承华普庆寺总管府，罢规运提点所。御史言：比年营缮，以卫军供役，废武事不讲。请遵世祖旧制，教习五卫亲军，以备扈从。不报。
己酉，御史杨倬等以民饥，请分僧道储粟济之，不报。
中书省臣言：朝廷赏赉，不宜滥及罔功。鹰、鹘、狮、豹之食，旧支肉价二百余锭，今增至万三千八百锭；控鹤旧止六百二十八户，今增二千四百户。又，佛事岁费，以今较旧，增多金千一百五十两、银六千二百两、钞五万六千二百锭、币帛三万四千余匹；请悉拣汰。从之。
中书省臣言：近岁帑廪虚空，其费有五：曰赏赐，曰作佛事，曰创置衙门，曰滥冒支请，曰续增卫士鹰坊。请与枢密院、御史台、各怯薛官同加汰减。从之。
释氏请以金银币帛祠其神，帝难之。不忽木曰：彼佛以去贪为宝。遂弗与。
朵罗台子之脱欢，初直宿卫，历御史台译史，拜监察御史。迁四川行省左右司员外郎、四川廉访司佥事、枢密院都事，升断事官。其在四川时，尝上疏曰：内外修寺，虽支官钱，而一椽一瓦，皆劳民力，百姓嗟怨，感伤和气。宜且停罢，仍减省供佛饭僧之费，以纾国用。如此则上应天心，下合民志，不求福而福自至矣。
脱脱乃以私财造大寿元忠国寺于健德门外，为皇太子祝厘，其费为钞十二万二千锭。
四年闰月，领宣政院事。诸山主僧请复僧司，且曰：郡县所苦，如坐地狱。脱脱曰：若复僧司，何异地狱中复置地狱邪？
有以帝命建佛塔于宋故宫者，有司奉行甚急，天大雨雪，入山伐木，死者数百人，犹欲并建大寺。文用谓其人曰：非时役民，民不堪矣，少徐之如何？长官者曰：参政奈何格上命耶？文用曰：非敢格上命，今日之困民力而失民心者，岂上意耶！其人意沮，遂稍宽其期。
僧道出家，屏绝妻孥，盖欲超出世表，是以国家优视，无所徭役，且处之官寺；宜清净绝俗为心，诵经祝寿。比年僧道往往畜妻子，无异常人，如蔡道泰、班讲主之徒，伤人逞欲、坏教干刑者，何可胜数！俾奉祠典，岂不亵天渎神！臣等议：僧道之畜妻子者，宜罪以旧制，罢遣为民。
司空、司徒、太尉，古之三公，自大德以来，封拜繁多；释、老二教，设官统治，权抗有司，挠乱政事，僧道尤苦甚扰。孟言：人君之柄，在赏与刑，赏一善而天下劝，罚一恶而天下惩，柄乃不失。所施失当，不足劝惩，何以为治！僧、道士既为出世法，何用官府绳治！乃奏雪冤死者，复其官荫；滥冒名爵者，悉夺之；罢僧道官。天下称快。
李元礼字庭训，真定人。资性庄重，燕居不妄言笑。历易州、大都路儒学教授，迁太常太祝，升博士元贞元年，擢拜监察御史，弹劾无所回挠。二年，有旨建五台山佛寺，皇太后将临幸，元礼上疏曰：
古人有言曰：生民之利害，社稷之大计，惟所见闻而不系职司者，独宰相得行之，谏官得言之。今朝廷不设谏官，御史职当言路，即谏官也，乌可坐视得失而无一言，以裨益圣治万分之一哉！伏见五台创建寺宇，土木既兴，工匠夫役，不下数万，附近数路州县，供亿烦重，男女废耕织，百物踊贵，民有不聊生者矣。
伏闻太后亲临五台，布施金币，广资福利，其不可行者有五：时当盛夏，禾稼方茂，百姓岁计，全仰秋成，扈从经过，千乘万骑，不无蹂躏，一也。太后春秋已高，亲劳圣体，往复暑途数千里，山川险恶，不避风日，轻冒雾露，万一调养失宜，悔将何及，二也。今上登宝位以来，遵守祖宗成法，正当兢业持盈之日，上位举动，必书简册，以贻万世之则，书而不法，将焉用之，三也。夫财不天降，皆出于民，今日支持调度，方之曩时百倍，而又劳民伤财，以奉土木，四也。佛本西方圣人，以慈悲方便为教，不与物竞，虽穷天下珍玩奇宝供养，不为喜，虽无一物为献而一心致敬，亦不为怒。今太后为国家、为苍生崇奉祈福，福未获昭受，而先劳圣体，圣天子旷定省之礼，轸思亲之怀，五也。伏愿中路回辕，端居深宫，俭以养德，静以颐神，上以循先皇后之懿范，次以尽圣天子之孝心，下以慰元元之望。如此，则不祈福而福至矣。
台臣不敢以闻。
大德元年，侍御史万僧与御史中丞崔彧不合，诣架阁库，取前章封之，入奏曰：崔中丞私党汉人李御史，为大言谤佛，不宜建寺。帝大怒，遣近臣赉其章，敕右丞相完泽、平章政事不忽木等鞫问，不忽木以国语译而读之，完泽曰：其意正与吾同，往吾尝以此谏，太后曰：我非喜建此寺，盖以先皇帝在时，尝许为之，非汝所知也。彧与万僧面质于完泽，不忽木抗言曰：他御史惧不肯言，惟一御史敢言，诚可赏也。完泽等以章上闻。帝沉思良久曰：御史之言是也。乃罢万僧，复元礼职。
有诏起报严寺。思谦曰：兵荒之余，当罢土木，以纾民力。帝嘉之曰：此正得祖宗立台宪之意。继此事有当言者，无隐。赐缣绮旌之。
天历初，文宗昭以建康潜邸为佛寺，务穷壮丽，毁民居七十余家，仍以御史大夫督其役。苗上封事曰：臣闻使民以时，使臣以礼，自古未有不由斯道而致隆平者。陛下龙潜建业之时，居民困于供给，幸而获睹今日之运，百姓跂足举首，以望非常之恩。今夺农时以创佛寺，又废民居，使之家破产荡，岂圣人御天下之道乎？昔汉高帝兴于丰、沛，为复两县，光武中兴南阳，免税三年，既不务此，而隆重佛氏，何以满斯民之望哉！且佛以慈悲为心，方便为教，今尊佛氏而害生民，无乃违其方便之教乎？台臣职专纠察，表正百司，今乃委以修缮之役，岂其礼哉？书奏，御史大夫果免督役。
入为监察御史。文宗幸护国仁王寺，泛舟玉泉，苗进曰：今频年不登，边隅不靖，政当恐惧修省，何暇逸游，以临不测之渊乎？帝嘉纳之，赐以对衣上尊，即日还宫。
及毛贵陷山东，上疏陈十祸，根本之祸有六，征讨之祸有四，历数其弊：陛下事佛求福，饭僧消祸，以天寿节而禁屠宰，皆虚名也。今天下杀人矣，陛下泰然不理，而曰吾将以是求福，福何自而至哉。颖上之寇，始结白莲，以佛法诱众，终饰威权，以兵抗拒，视其所向，骎骎可畏，其势不至于亡吾社稷、烬吾国家不已也。堂堂天朝，不思靖乱，而反为阶乱，其祸至惨，其毒至深，其关系至大，有识者为之扼腕，有志者为之痛心，此征讨之祸也。疏奏，不省。权臣恶其讦直。
臣见陛下好观说苑、韵府杂书与所谓道德经、心经者，臣窃谓甚非所宜也释、老之壮者驱之，俾复于人伦。经咒之妄者火之，俾绝其欺诳。绝鬼巫，破淫祀，省冗官，减细县，痛惩法外之威刑，永革京城之工役。
三月秋，代李至刚为礼部尚书。四年正月，西域贡佛舍利，赐因请释囚。帝曰：梁武、元顺溺佛教，有罪者不刑，纪纲大坏，此岂可效！
五年五月，同因上疏论时政，遂及复储事，其略曰：亲庶政以总威权，敦伦理以厚风俗，辨邪正以专委任，严赏罚以彰善恶，崇风宪以正纪纲。去浮费，罢冗员，禁僧道之蠹民，择贤将以训士。然后亲率群臣，谢过郊庙，如成汤之六事自责，唐太宗之十渐即改，庶几天意可回，国势可振。
六年七月，以时多灾异，偕同官吴江盛昶、江阴杜宥、芜湖黄让、安福罗俊、固始汪清上言：府库之财，不宜无故而予；游观之事，不宜非时而行。曩以斋僧，屡出帑金易米，不知栉风沐雨之边卒，趋事急公之贫民，又何以济之？近闻造龙舟，作燕室，营缮日增，嬉游不少，非所以养圣躬也。章纶、钟同直言见忤，幽锢逾年，非所以昭圣德也。愿罢桑门之供，辍宴佚之娱，止兴作之役，宽直臣之囚。帝得疏不怿，下之礼部。
单宇上书言：尊奉佛氏，卒致祸乱初，王振佞佛，请帝岁一度僧。其所修大兴隆寺，日役万人，糜帑数十万，闳丽冠京都。英宗为赐号第一丛林，命僧大作佛事，躬自临幸，以故释教益炽。至是宇上书言：前代人君尊奉佛氏，卒致祸乱。近男女出家累百千万，不耕不织，蚕食民间。营构寺宇，遍满京邑，所费不可胜纪。请撤木石以建军营，销铜铁以铸兵仗，罢遣僧尼，归之民俗，庶皇风清穆，异教不行。疏入，为廷议所格。复知侯官。
而咸阳姚显以乡举入国学，亦上言：曩者修治大兴隆寺，穷极壮丽，又奉僧杨某为上师，仪从侔王者。食膏梁，被组绣，藐万乘若弟子。今上皇被留贼庭，乞令前赴瓦剌，化谕也先。诚能奉驾南还，庶见护国之力。不然，佛不足信彰彰矣。
当景泰时，廷臣谏事佛者甚众，帝卒不能从。而中官兴安最用事，佞佛甚于振，请帝建大隆福寺，严壮与兴隆并。四年三月，寺成，帝克期临幸。河东盐运判官济宁杨浩切谏，乃止。
五年三月以灾异偕同官条上八事，杂引五行诸书，累数千言。大略以绝玩好，谨嗜欲，为崇德之本，而修人事，在进贤退奸。余如罢斋醮，汰僧道，慎刑狱，禁私役军士，省轮班工匠，皆深中时弊。帝多采纳。
岳弘，字宽叔，上杭人。天顺末进士。授户科给事中。数陈时政。成化四年春，偕同官上言：洪武、永乐间，以畿辅、山东土旷人稀，诏听民开垦，永不科税。迩者权豪怙势，率指为闲田，朦胧奏乞。如嘉善长公主求文安诸县地，西天佛子劄实巴求静海县地，多至数十百顷。夫地逾百顷，古者百家产也。岂可徇一人之私情，而夺百家恒产哉。帝纳其言，诏自今请乞，皆不许，着为令。劄实巴所乞地，竟还之民京师岁歉米贵，而四方游僧万数，弘请驱逐，以省冗食。又请发太仓米，减价以粜，给贫民最甚者。帝悉从之。复言：在京百兽房及清河寺诸处，所育珍禽野兽，日饲鱼肉米菽，乞并纵放，以省冗费。报闻。
当是时，帝耽于燕乐，群小乱政，屡致灾谴。至二十一年正月朔申刻，有星西流，化白气，声如雷。帝颇惧，诏求直言，俊率六科诸臣上疏曰：夫爵以待有德，赏以待有功也。今或无故而爵一庸流，或无功而赏一贵幸。祈雨雪者得美官，进金宝者射厚利。方士献炼服之书，伶人奏曼延之戏。掾史胥徒皆叨官禄，俳优僧道亦玷班资。一岁而传奉或至千人，数岁而数千人矣。数千人之禄，岁以数十万计今都城佛刹迄无宁工，京营军士不复遗力。如国师继晓假术济私，糜耗特甚，中外切齿。愿陛下内惜资财，外惜人力，不急之役姑赐停罢，则工役不烦而天意可回矣陕西、河南、山西赤地千里。尸骸枕籍，流亡日多，萑苻可虑。愿体天心之仁爱，悯生民之因穷，追录贵幸盐课，暂假造寺资财，移振饥民，俾苟存活，则流亡复而天意可回矣帝优诏答之。降孜省上林丞，常恩本寺丞，继晓革国师为民，令巡按御史追其诰敕。制下，举朝大悦。
升、章言宦官妖僧罪，请及诛窜，而尚书王恕今伊、傅，不宜置南京。纲斥李孜省、继晓，请诛之以谢天下。旦陈十事，且言：神仙、佛老、外戚、女谒，声色货利，奇技淫巧，皆陛下素所惑溺，而左右近习交相诱之。言甚切。帝以方修省，皆不罪。
林俊之下狱也，恕言：天地止一坛，祖宗止一庙，而佛至千余寺。一寺立，而移民居且数百家，费内帑且数十万，此舛也。俊言当，不宜罪。帝得疏不怿。
陈音方法王、佛子、真人，宜一切罢遣陈音，字师召，莆田人。天顺末进士。改庶吉士，授编修。成化六年三月，以灾异陈时政，言：讲学莫先于好问。陛下虽间御经筵，然势分严绝，上有疑未尝问，下有见不敢陈。愿引儒臣赐坐便殿，从容咨论，仰发圣听。异端者，正道之反，法王、佛子、真人，宜一切罢遣。章下礼部。
诏夺真人、国师、高士等三十余人名号孝宗崩，真人陈应䙉、西番灌顶大国师那卜坚参等以祓除，率其徒入干清宫，升请置之法。诏夺真人、国师、高士等三十余人名号，逐之。升在部五年，遇灾异，辄进直言。亦数为言者所攻，然自守谨饬。
刘春奏：不得滥营寺宇帝崇信西僧，常袭其衣服，演法内厂。有绰吉我些儿者，出入豹房，封大德法王，遣其徒二人还乌思藏，请给国师诰命如大乘法王例，岁时入贡，且得继茶以行，春持不可。帝命再议，春执奏曰：乌思藏远在西方，性极顽犷。虽设四王抚化，其来贡必有节制，使不为边患。若许其继茶，给之诰敕，万一假上旨以诱羌人，妄有请乞，不从失异俗心，从之则滋害。奏上，罢继茶，卒与诰命。春又奏：西番俗信佛教，故祖宗承前代旧，设立乌思藏诸司，及陕西洮、岷，四川松潘诸寺，令化导番人，许之朝贡。贡期、人数皆有定制。比缘诸番僻远，莫辨真伪。中国逃亡罪人，习其语言，窜身在内，又多创寺请额。番项日增，宴赏繁费。乞严其期限，酌定人数，每寺给勘合十道，缘边兵备存勘合底簿，比对相同，方许起送。并禁自后不得滥营寺宇。报可。
侣仲上言：停寺观斋醮十五年上天下会计之数，言：今太仓无储，内府殚绌，而冗食冗费日加于前。愿陛下惕然省忧，力加损节，且敕廷臣共求所以足用之术。帝乃下廷臣议。议上十二事，其罢传奉冗官，汰内府滥收军匠，清腾骧四卫勇士，停寺观斋醮，省内侍、画工、番僧供应，禁王府及织造滥乞盐引，令有司征庄田租，皆权幸所不便者。疏留数月不下，钟乃复言之。他皆报可，而事关权幸者终格不行。
周广上言：剌麻尤释教所不齿周广，字克之，昆山人。弘治十八年进士。历知莆田、吉永二县。
正德中，以治最征授御史，疏陈四事，略言：
三代以前，未有佛法。况剌麻尤释教所不齿。耳贯铜环，身衣赭服，残破礼法，肆为淫邪。宜投四裔，以御魑魅，奈何令近君侧，为群盗兴兵口实哉！
刘瑾败，大臣多以党附见劾，宇独无所染。拜南京礼部尚书。干清宫灾，率同列言视朝不勤，经筵久辍，国本未建，义子猥多，番僧处禁寺，优伶侍起居，立皇店，留边兵，习战斗，土木繁兴，织造不息，凡十事。帝不省。
干清宫灾，诏求直言。一清上书言视朝太迟，享祀太慢，西内创梵宇，禁中宿边兵，畿内皇店之害，江南织造之扰。因引疾乞归，帝慰留之。
谏迎佛乌斯藏及以中旨迁黜尚书、都给事中等官，且请治镇守江西中官黎安罪。
郑一鹏言：僧道靡费帝用中官崔文言，建醮干清、坤宁诸宫，西天、西番、汉经诸厂，五花宫两暖阁、东次阁，莫不有之。一鹏言：祷祀繁兴，必魏彬、张锐余党。先帝已误，陛下岂容再误。臣巡视光禄，见一斋醮蔬食之费，为钱万有八千。陛下忍敛民怨，而不忍伤佞幸之心。况今天灾频降，京师道殣相望，边境戍卒，日夜荷戈，不得饱食，而为僧道靡费至此，此臣所未解。报闻。
顾存仁，字伯刚，太仓人。嘉靖十一年进士。除余姚知县，征为礼科给事中。十七年冬疏陈五事。首言宜广旷荡恩，赦杨慎、马录、冯恩、吕经等。末云：败俗妨农，莫甚释氏。叶凝秀何人，而敢乞度？帝方崇道家言。凝秀，道士也。帝以为刺已，且恶其欲释杨慎等，遂责存仁妄指凝秀为释氏，廷杖之六十，编氓口外。往来塞上，几三十年。穆宗即位，召为南京通政参议。
左道惑众，圣王必诛。今异言异服列于朝苑，金紫赤绂赏及方外。夫保傅之职坐而论道，今举而畀之奇邪之徒。流品之乱莫以加矣。陛下诚与公卿贤士日论治道，则心正身修，天地鬼神莫不佑享，安用此妖诞邪妄之术，列诸清禁，为圣躬累耶！臣闻上之所好，下必有甚。近者妖盗繁兴，诛之不息。风声所及，人起异议。贻四方之笑，取百世之讥，非细故也。此信用方术，足以失人心而致危乱者，四也。
二十五年五月疏陈天下安危。其略曰：一曰无聊之民。饱温无由，身家俱困，因怀逞乱之心，冀缓须臾之死。二曰无行之民。气高性悍，玩法轻生，居常爱玉帛子女而不得，及有变则淫掠是图。三曰邪说之民。白莲结社，遍及四方，教主传头，所在成聚。倘有招呼之首，此其归附之人。四曰不轨之民。乘衅蹈机，妄思雄长。惟冀目前有变，不乐天下太平。陛下约己爱人，损上益下，则四民皆赤子，否则悉为寇仇。
自严择其可者，先列上十二事，日增盐引，议鼓铸，括杂税，核隐田，税寺产，核牙行，停修仓廒，止葺公署，南马协济，崇文铺税，京运拨兑，板木折价。
其年冬，畿辅被兵。迅请于广平、河间、定州、蠡县各设兵备一人。又请以天下僧人配尼姑，编入里甲，三丁抽一，可得兵数十万。他条奏甚多。章下兵部，嗣昌盛称迅言可用，乃命为兵科给事中。
安居二时，冬夏三月。远僧有来，近众无阙。法鼓朗响，颂偈清发。散华霏蕤，流香飞越。析旷劫之微言，说像法之遗旨。乘此心之一豪，济彼生之万理。启善趣于南倡，归清畅于北机。非独惬于予情，谅佥感于君子众僧冬夏二时坐，谓之安居，辄九十日。众远近聚萃，法鼓、颂偈、华、香四种，是斋讲之事。析说是斋讲之议。乘此之心，可济彼之生。南倡者都讲，北机者法师。山中静寂，实是讲说之处。兼有林木，可随寒暑，恒得清和，以为适也。
太守孟顗事佛精恳，而为灵运所轻，尝谓顗曰：得道应须慧业，丈人生天当在灵运前，成佛必在灵运后。顗深恨此言。
永明六年，赤城山云雾开朗，见石桥瀑布，从来所罕睹也。山道士朱僧标以闻，上遣主书董仲民案视，以为神瑞。太乐令郑义泰案孙兴公赋造天台山伎，作莓苔石桥道士扪翠屏之状，寻又省焉。
十一月，虏国民齐祥归入灵丘关，闻殷然有声，仰视之，见山侧有紫气如云，众鸟回翔其间。祥往气所，获玺方寸四分，兽钮，文曰：坤维圣帝永昌。送与虏太后师道人惠度，欲献虏主。惠度睹其文，窃谓当今衣冠正朔，在于齐国，遂附道人惠藏送京师，因羽林监崔士亮献之。
初，佛狸讨羯胡于长安，杀道人且尽。及元嘉南寇，获道人，以铁笼盛之。后佛狸感恶疾，自是敬畏佛教，立塔寺浮图。宏父弘禅位后，黄冠素服，持戒诵经，居石窟寺。宏太和三年，道人法秀与苟儿王阿辱瑰王等谋反，事觉，囚法秀，加以笼头铁锁，无故自解脱，虏穿其颈骨，使咒之曰：若复有神，当令穿肉不入。遂穿而殉之，三日乃死，伪咸阳王复欲尽杀道人，太后冯氏不许。宏尤精信，粗涉义理，宫殿内立浮图。
初，伪太后冯氏兄昌黎王冯莎二女，大冯美而有疾，为尼，小冯为宏皇后，生伪太子询。后大冯疾差，宏纳为昭仪。
林邑有金山，金汁流出于浦。事尼乾道，铸金银人像，大十围。元嘉二十二年，交州刺史檀和之伐林邑，杨迈欲输金万斤，银十万斤，铜三十万斤，还日南地。大臣䓯僧达谏，不听。和之进兵破其北界犬戎区栗城，获金宝无芐，毁其金人，得黄金数万斤，余物称是。和之后病死，见胡神为崇。
十月，巴西人赵续伯又反，有众二万，出广汉，乘佛舆，以五彩裹青石，诳百姓云：天与我玉印，当王蜀。愚人从之者甚众。季连进讨之，遣长史赵越常前驱。兵败，季连复遣李奉伯由涪路讨之。奉伯别军自潺亭与大军会于城，进攻其栅，大破之。
十月，巴西人赵续伯反，奉其乡人李弘为圣主。弘乘佛舆，以五彩裹青石，诳百姓云，天与己玉印，当王蜀。季连遣中兵参军李奉伯大破获之。将刑，谓刑人曰：我须臾飞去。复曰：汝空杀我，我三月三日会更出。遂斩之。
恢有孝性，初镇蜀，所生费太妃犹停都，后于都下不豫，恢未之知，一夜忽梦还侍疾，既觉忧遑，便废寝食。俄而都信至，太妃已瘳。后又目有疾，久废视瞻，有北渡道人慧龙得治眼术，恢请之。既至，空中忽见圣僧，及慧龙下针，豁然开朗，咸谓精诚所致。
杜按：南史本传文稍异，意同，故不录。
始琛在宣城，有北僧南度，惟赉一葫芦，中有汉书序传。僧曰：三辅旧老相传，以为班固真本。琛固求得之，其书多有异今者，而纸黑亦古，文字多如龙举之例，非隶非篆，琛甚秘之。及是行也，以书囊鄱阳王范，范乃献于东宫。
杜按：南史本传大同，故不录。
翔少有孝性。为侍中时，母疾笃，请沙门祈福，中夜忽见户外有异光，又闻空中弹指，及晓疾遂愈，咸以翔精诚所致焉。
杜按：南史本传大同，故不录。
滕昙恭，豫章南昌人也。年五岁，母杨氏患热，思食寒瓜，土俗所不产，昙恭历访不能得，衔悲哀切。俄值一桑门问其故，昙恭具以告。桑门曰：我有两瓜，分一相遗。昙恭拜谢，因捧瓜还，以荐其母。举室惊异。寻访桑门，莫知所在。及父母卒，昙恭水浆不入口者旬日，感恸呕血，绝而复苏。隆冬不着蚕絮，蔬食终身。每至忌日，思慕不自堪，昼夜哀恸。其门外有冬生树二株，时忽有神光自树而起，俄见佛像及夹侍之仪，容光显著，自门而入，昙恭家人大小，咸共礼拜，久之乃灭，远近道俗咸传之。
杜按：南史本传大同，故不录。
天监中，有释宝志曰：掘尾狗子自发狂，当死未死啮人伤，须臾之间自灭亡，起自汝阴死三湘。又曰：山家小儿果攘臂，太极殿前作虎视。掘尾狗子，山家小儿，皆猴状。景遂覆陷都邑，毒害皇室。及景将败，有僧通道人者，意性若狂，饮酒啖肉，不异凡等，世间游行已数十载，姓名乡里，人莫能知。初言隐伏，久乃方验，人并呼为阇梨，景甚信敬之。景尝于后堂与其徒共射，时僧通在坐，夺景弓射景阳山，大呼云得奴已。景后又宴集其党，又召僧通，僧通取肉揾盐以进景。问曰：好不？景答：所恨太咸。僧通曰：不咸则烂臭。果以盐封其尸。
杜按：南史本传大同，故不录。
显布衣为诸生，有沙门相显后当富贵，诫其勿为吏官，吏官必败。由是世宗时或欲令其遂摄吏部，每殷勤避之。及世宗崩，肃宗夜即位，受玺册，于仪须兼太尉及吏部，仓卒百官不具，以显兼吏部行事矣。
杜按：北史有汉王显之死世以有报应之验等语，余大同，故不录。
崔彧，字文若，清河东武城人。彧少尝诣青州，逢隐逸沙门，教以素问九卷及甲乙，遂善医术。中山王英子略曾病，王显等不能疗，彧针之，抽针即愈。
杜按：北史本传无彭城堵沙门共相和解句。
可久在徐州，恃仲兴宠势，轻侮司马、梁郡太守李长寿，遂至忿诤。彭城诸沙门共相和解，未几，复有所竞。可久乃令僮仆邀殴长寿，遂折其胁。州以表闻。
及苻氏死，熙拥其尸而抚之，曰：体已就冷，命遂断矣。于是僵仆绝息，久而乃苏，悲号擗踊，斩衰食粥。大敛之后，复启而交接。制百官哭临，沙门素服，令有司案检，有泪者为忠孝，无泪者罪之。
苻氏死，熙拥其尸僵仆绝息，久而乃苏，悲号擗踊，斩衰食粥。大敛之后，复启而交接。制百官哭临，沙门素服。
太和十六年十一月乙亥，高祖与沙门道登幸侍中省。日入六鼓，见一鬼衣黄褶裤，当户欲入。帝以为人，叱之而退，问诸左右，咸言不见，唯帝与道登见之。
肃宗正光三年六月，并州静林寺僧在阳邑城西橡谷掘药，得玉璧五，圭十，印一，玉柱一，瓂一并以献。
高祖太和八年正月，上谷郡惠化寺醴泉涌。醴泉，水之精也。味甘美，王者修治则出。
贺之临州，鞫狱以情，徭役简省。武邑郡奸人石华告沙门道可与贺谋反，有司以闻。
孟鸾，字龙儿坐事充阉人。文明太后时，王遇有宠，鸾以谨敏为遇左右，迳来方山，营诸寺舍。。鸾初出，灵太后闻之，曰：鸾必不济，我为之忧。及奏其死，为之下泪，曰：其事我如此，不见我一日忻乐时也。遂赐帛三百匹，黄绢十匹以供丧用。七日，灵太后为设二百僧斋，赐助施五十匹。同类荣焉。
栾初出，灵太后闻之曰：栾必不济，我为之忧。及奏其死，为之下泪曰：其事我如此，不见我一日忻乐时也。赐帛三百疋、黄绢一十疋，以供丧用。七日，灵太后为设二百僧斋。
高祖尝阅马于北牧，道逢暴雨，大雷震地。前有浮图一所，高祖令延视之。延乃驰马按槊直前，未至三十步，雷火烧面，延唱杀，绕浮图走，火遂灭。延还，眉鬓及马鬃尾俱焦。高祖叹曰：薛孤延乃能与霹雳斗。其勇决如此。
杜按：北史本传大同，故不录。
之才医术最高，偏被命召。武成酒色过度，恍惚不恒，曾病发，自云初见空中有五色物，稍近，变成一美妇人，去地数丈，亭亭而立。食顷，变为观世音。之才云：此色欲多，大虚所致。即处汤方，服一剂，便觉稍远，又服，还变成五色物，数剂汤，疾竟愈。
天统四年，累迁尚书左仆射，俄除兖州刺史，特给铙吹一部。之才医术最高，偏被命召。武成酒色过度，恍忽不恒。曾病发，自云，初见空中有五色物，稍近，变成一美妇人，去地数丈，亭亭而立。食顷，变为观世音。之才云：此色欲多，大虚所致。即处汤方，服一剂，便觉稍远；又服，还变成五色物；数剂汤，疾竟愈。
杜按：魏书本传不载此事。
显幼时，见一沙门指之曰：此郎子有好相表，大必为良将，贵极人臣。语终失僧，莫知所去。
杜按：北史本传大同，故不录。
强练，不知何许人恒寄住诸佛寺，好游行民家建德中，每夜上街衢边树，大哭释迦牟尼佛，或至申旦，如此者累日，声甚哀怜。俄而废佛、道二教。大象末，又以一无底囊，历长安市肆告乞，市人争以米麦遗之。强缗张囊投之，随即漏之于地。人或问之曰：汝何为也？强练曰：此亦无余，但欲使诸人见盛空耳。
又有蜀郡卫元嵩者，亦好言将来之事，盖江左宝志之流。天和中，着诗预论周，隋废兴及皇家受命，并有征验。性尤不信释教，尝上疏极论之。
杜按：北史本传大同小异，故不录。
皇妣吕氏，以大统七年六月癸丑夜，生高祖于冯翊般若寺，紫气充庭。有尼来自河东，谓皇妣曰：此儿所从来甚异，不可于俗间处之。尼将高祖舍于别馆，躬自抚养。皇妣尝抱高祖，忽见头上角出，遍体鳞起。皇妣大骇，坠高祖于地。尼自外入见曰：已惊我儿，致令晚得天下。为人龙颜，额上有五柱入顶，目光外射，有文在手曰王。长上短下，沉深严重。
帝，武元皇帝之长子也。皇妣曰吕氏，以周大统七年六月癸丑夜，生帝于冯翊波若寺。有紫气充庭。时有尼来自河东，谓皇妣曰：此儿所从来甚异，不可于俗间处之。乃将帝舍于别馆，躬自抚养。皇妣抱帝，忽见头上出角，遍体起鳞，坠帝于地。尼自外见，曰：已惊我儿，致令晚得天下。帝龙颔，额上有五柱入顶，目光外射，有文在手曰王字，长上短下，沉深严重。
陈太建元年七月，大雨，震万安陵华表，又震慧日寺刹，瓦官寺重阁门下一女子震死。
其年六月，又震太皇寺刹、庄严寺露槃、重阳阁东楼、鸿胪府门。太皇、庄严二寺，陈国奉佛之所，重阳阁每所游宴，鸿胪宾客礼仪之所在，而同岁震者，天戒若曰，国威已丧，不务修德，后必有恃佛道，耽宴乐，弃礼仪而亡国者。陈之君臣竟不悟。至后主之代，灾异屡起，惧而于太皇寺舍身为奴，以祈冥助，不恤国政，耽酒色，弃礼法，不修邻好，以取败亡。
梁中大通元年四月，大雨雹。洪范五行传曰：雹，阴胁阳之象也。时帝数舍身为奴，拘信佛法，为沙门所制。
梁天监三年六月八日，武帝讲于重云殿，沙门志公忽然起舞歌乐，须臾悲泣，因赋五言诗曰：乐哉三十余，悲哉五十裹！但看八十三，子地妖灾起。佞臣作欺妄，贼臣灭君子。若不信吾语，龙时侯贼起。且至马中间，衔悲不见喜。梁自天监至于大同，三十余年，江表无事。至太清二年，台城陷，帝享国四十八年，所言五十裹也。太清元年八月十三，而侯景自悬瓠来降，在丹阳之北，子地。帝惑朱异之言以纳景。景之作乱，始自戊辰之岁。至午年，帝忧崩。十年四月八日，志公于大会中又作诗曰：兀尾狗子始着狂，欲死不死啮人伤，须臾之间自灭亡。患在汝阴死三湘，横尸一旦无人藏。侯景小字狗子。初自悬瓠来降，悬瓠则古之汝南也。巴陵南有地名三湘，即景奔败之所。
开皇十七年，大兴城西南四里，有袁村，设佛会。有老翁，皓首，白裙襦衣，来食而去。众莫识，追而观之，行二里许，不复见。但有一陂，中有白鱼，长丈余，小鱼从者无数。人争射之，或弓折弦断。后竟中之，剖其腹，得粳饭，始知此鱼向老翁也。后数日，漕渠暴溢，射人皆溺死。
开皇末，渭南有沙门三人，行投陀法于人场圃之上。夜见大豕来诣其所，小豕从者十余，谓沙门曰：阿练，多欲得贤圣道，然犹负他一命。言罢而去。贤圣道者，君上之所行也。
后主至德元年正月壬戌，蓬星见。占曰：必有亡国乱臣。后帝于太皇寺舍身作奴，以祈冥助，不恤国政，为施文庆等所惑，以至国亡。
月余，宇文儒童、裴仁基等诛世充，复尊立侗，事泄，并见害。世充兄世恽因劝世充害侗，以绝民望。世充遣其侄行本继鸩诣侗所曰：愿皇帝饮此酒。侗知不免，请与母相见，不许。遂布席焚香礼佛，咒曰：从今以去，愿不生帝王尊贵之家。于是仰药，不能时绝，更以帛缢之。世充伪谥为恭皇帝。
开皇二十年十一月，京都大风，发屋拔树，秦、陇压死者千余人。地大震，鼓皆应。净刹寺钟三鸣，佛殿门锁自开，铜像自出户外。钟鼓自鸣者，近鼓妖也。扬雄以为人君不聪，为众所惑，空名得进，则鼓妖见。
后主时，有桑门，貌若狂人，见乌则向之作礼，见沙门则殴辱之。乌，周色也。未几，齐为周所吞，灭除佛法。
七年，相州有桑门，变为蛇，尾绕树而自抽，长二丈许六年正月朔旦，有盗衣白练裙襦，手持香花，自称弥勒佛出世。入建国门，夺卫士仗，将为乱。齐王暕遇而斩之。后三年，杨玄感作乱，引兵围洛阳，战败伏诛九年，帝在高阳。唐县人宋子贤，善为幻术。每夜，楼上有光明，能变作佛形，自称弥勒出世。又悬大镜于堂上，纸素上画为蛇为兽及人形。有人来礼谒者，转侧其镜，遣观来生形像。或映见纸上蛇形，子贤辄告云：此罪业也，当更礼念。又令礼谒，乃转人形示之。远近惑信，日数百千人。遂潜谋作乱，将为无遮佛会，因举兵，欲袭击乘舆。事泄，鹰扬郎将以兵捕之。夜至其所，绕其所居，但见火坑，兵不敢进。郎将曰：此地素无坑，止妖妄耳。及进，无复火矣。遂擒斩之，并坐其党与千余家。其后复有桑门向海明，于扶风自称弥勒佛出世，潜谋逆乱。人有归心者，辄获吉梦。由是人皆惑之，三辅之士，翕然称为大圣。因举兵反，众至数万。官军击破之。京房易飞候曰：妖言动众者，兹谓不信。路无人行。不出三年，起兵。自是天下大乱，路无人行。
武平三年，龙见邯郸井中，其气五色属天。又见汲郡佛寺涸井中琅邪王俨坏北宫中白马浮图，石赵时澄公所建。见白蛇长数丈，回旋失所在。时俨专诛失中之咎也。见变不知戒，以及于难。
自六年之后，帝遂以功业自矜，恣行酷暴，昏狂酗醟，任情喜怒。为大镬、长锯、剉碓之属，并陈于庭，意有不快，则手自屠裂，或命左右脔啖，以逞其意。时仆射杨遵彦，乃令宪司先定死罪囚，置于仗卫之中，帝欲杀人，则执以应命，谓之供御囚。经三月不杀者，则免其死。帝尝幸金凤台，受佛戒，多召死囚，编籧篨为翅，命之飞下，谓之放生。坠皆致死，帝视以为欢笑。
沈光字总持，吴兴人也光少骁捷，善戏马，为天下之最初建禅定寺，其中幡竿高十余丈，适遇绳绝，非人力所及，诸僧患之。光见而谓僧曰：可持绳来，当相为上耳。诸僧惊喜，因取而与之。光以口衔索，拍竿而上，直至龙头。系绳毕，手足皆放，透空而下，以掌拒地，倒行数十步。观者骇悦，莫不嗟异，时人号为肉飞仙。
劭于是采民间歌谣，引图书谶纬，依约符命，捃摭佛经，撰为皇隋灵感志，合三十卷，奏之。上令宣示天下。劭集诸州朝集使，洗手焚香，闭目而读之，曲折其声，有如歌咏。经涉旬朔，遍而后罢。上益喜，赏赐优洽。
仁寿中，文献皇后崩，劭复上言曰：佛说人应生天上，及上品上生无量寿国之时，天佛放大光明，以香花妓乐来迎之。如来以明星出时入涅槃。伏惟大行皇后圣德仁慈，福善祯符，备诸秘记，皆云是妙善菩萨。臣谨案：八月二十二日，仁寿宫内再雨金银之花。二十三日，大宝殿后夜有神光。二十四日卯时，永安宫北有自然种种音乐，震满虚空。至夜五更中，奄然如寐，便即升遐，与经文所说，事皆符验。臣又以愚意思之，皇后迁化，不在仁寿、大兴宫者，盖避至尊常居正处也。在永安宫者，像京师之永安门，平生所出入也。后升遐后二日，苑内夜有钟声三百余处，此则生天之应显然也。上览而且悲且喜。
及文献皇后崩，劭复上言：佛经说人应生天上及上品上生无量寿国之时，天佛放大光明，以香花妓乐来迎之。如来以明星出时入涅槃。伏惟大行皇后，圣德仁慈，福善祯符，备诸秘记，皆云是妙善菩萨。臣谨案：八月二十二日，仁寿宫再雨金银之花；二十三日，大宝殿后，夜有神光；二十四日卯时，永安宫北，有自然种种音乐，震满虚空。至五更中，奄然如寐，便即升遐。与经文所说，事皆符验。臣又以愚意思之，皇后迁化不在仁寿大兴宫者，盖避至尊常居正处也。在永安宫者，像京师永安门，平生所出入也。后升遐后二日，苑内夜有钟声二百余处，此则生天之应，显然也。上览之，且悲且喜。
睿性清俭，死之日，家无遗资。睿初为童儿时，与宗中诸儿游戏于涧滨。见一黄蛇有角及足，召群儿共视，了无见者。睿以为不祥，归大忧悴。母逼而问之，睿以实对。时有胡僧诣宅乞食，睿母怖而告之，僧曰：此乃儿之吉应。且是儿也，早有名位，然寿不过六七耳。言终而出，忽然不见，时咸异之。既而终于四十二，六七之言，于是验矣。
尝游京口竹林寺，独卧讲堂前，上有五色龙章，众僧见之，惊以白帝，帝独喜曰：上人无妄言。
又经客下邳逆旅，会一沙门谓帝曰：江表当乱，安之者，其在君乎。帝先患手创，积年不愈药，沙门有一黄药，因留与帝，既而忽亡，帝以黄散傅之，其创一傅而愈。宝其余及所得童子药，每遇金创，傅之并验。
刘昱乘露车，从二百许人，无复卤簿羽仪，往青园尼寺，晚至新安寺就昙度道人饮酒。
又于蛮冈赌跳，因乘露车，无复卤簿，往青园尼寺。晚至新安寺偷狗，就昙度道人煮之饮酒。
又于山累石为佛图，其侧忽生一树，状若华盖，青翠扶疏，有殊群木。上将讨戴凯之，大飨士卒。是日大热，上各令折荆枝自蔽，言未终而有云垂荫，正当会所，会罢乃散。
寻为司州刺史。有沙门自称僧恽，谓帝曰：君项有伏龙，非人臣也。复求，莫知所之。
有狐入其床下，捕之不见。以为妖，乃自卖于佛寺为奴以禳止。于郭内大皇佛寺起七层塔，未毕，火从中起，飞至石头，烧死者甚众。
与荆州后堂瑶光寺智远道人私通。酷妒忌，见无宠之妾，便交杯接坐。才觉有娠者，即手加刀刃。帝左右暨季江有姿容，又与淫通。季江每叹曰：柏直狗虽老犹能猎，萧溧阳马虽老犹骏，徐娘虽老犹尚多情。时有贺徽者美色，妃要之于普贤尼寺，书白角枕为诗相赠答。
既而贞惠世子方诸母王氏宠爱，未几而终，元帝归咎于妃；及方等死，愈见疾。太清三年，遂逼令自杀。妃知不免，乃透井死。帝以尸还徐氏，谓之出妻。葬江陵瓦官寺。帝制金楼子述其淫行。
杜按：梁书本传仅言其太清三年五月，被谴死，葬江陵瓦官寺。余无载。
上惊惋，即收鹦鹉家，得劭、浚手书，皆咒诅巫蛊之言。得所埋上形像于宫内。道育叛亡，捕之不得。上诘责劭、浚，劭、浚唯陈谢而已。道育变服为尼，逃匿东宫三十年正月，大风飞霰且雷，上忧有窃发，辄加劭兵，东宫实甲万人。其年二月，浚自京口入朝，当镇江陵，复载道育还东宫，欲将西上。有告上云：京口人张旿家有一尼服食，出入征北内，似是严道育。上使掩得二婢，云：道育随征北还都。上惆怅惋骇，须检覆，废劭赐浚死。
初，玄谟始将见杀，梦人告曰：诵观音经千遍，则免。既觉，诵之得千遍，明日将刑，诵之不辍，忽传呼停刑。遣代守碻礉。
杜按：南史本传观音经作观世音，又有玄谟梦中曰何可竟也。仍见授等语。
武帝于钟山西造大爱敬寺，骞旧墅在寺侧者，即王导赐田也。帝遣主书宣旨，就骞市之，欲以施寺。答云：此田不卖；若敕取，所不敢言。酬对又脱略。帝怒，遂付市评田价，以直逼还之。由是忤旨，出为吴兴太守。
时南郡江陵县人苟将之弟胡之妇为曾口寺沙门所淫，夜入苟家，蒋之杀沙门，为官司所检，蒋之列家门秽行，欲告则耻，欲忍则不可，实己所杀，胡之列又如此，兄弟争死。
长沙寺僧业富沃，铸黄金为龙数千两，埋土中，历相传付，称为下方黄铁，颖胄因取此龙，以充军实。
杜按：南史本传大同故不录。
释宝志谶云：萧氏当天先是，天监中沙门释宝志为谶云：太岁龙，将无理。萧经霜，草应死。余人散，十八子。时言萧氏当灭，李氏代兴。
法崇孙彬。彬有行业，乡党称善。尝以一束苎就州长沙寺库质钱，后赎苎还，于苎束中得五两金，以手巾裹之，彬得，送还寺库。道人惊云：近有人以此金质钱，时有事不得举而失。檀越乃能见还，辄以金半仰酬。往复十余，彬坚然不受，因谓曰：五月披羊裘而负薪，岂拾遗金者邪。卒还金。梁武帝布衣而闻之，及践阼，以西昌侯藻为益州刺史，乃以彬为府录事参军，带郫县令。将行，同列五人，帝诫以廉慎。至彬，独曰：卿昔有还金之美，故不复以此言相属。由此名德益彰。及在蜀，藻礼之甚厚云。
上闻丝竹，凄然下泣。景起谢曰：陛下何不乐？上为笑曰：丞相言索超世闻此以为何声？景曰：臣且不知，岂独超世。上乃命景起舞，景即下席应弦而歌。上顾命淑妃，淑妃固辞乃止。景又上礼，遂逼上起舞。酒阑坐散，上抱景于床曰：我念丞相。景曰：陛下如不念臣，臣何至此。上索筌蹄，曰：我为公讲。命景离席，使其唱经。景问超世何经最小，超世曰：唯观世音小。景即唱尔时无尽意菩萨。上大笑，夜乃罢景立简文，升重云殿礼佛为盟曰：臣乞自今两无疑贰，臣固不负陛下，陛下亦不得负臣。
宝志曰：掘尾狗子自发狂天监中，沙门释宝志曰：掘尾狗子自发狂，当死未死啮人伤，须臾之间自灭亡，起自汝阴死三湘。又曰：山家小儿果攘臂，太极殿前作虎视。狗子，景小字，山家小儿，猴状。景遂覆陷都邑，毒害皇家。起自悬瓠，即昔之汝南。巴陵有地名三湘，景奔败处。其言皆验及景将败，有僧通道人者，意性若狂，饮酒啖肉，不异凡等。世间游行已数十载，姓名乡里，人莫能知。初言隐伏，久乃方验。人并呼为阇梨。景甚信敬之。景尝于后堂与其徒共射，时僧通在坐，夺景弓射景阳山，大呼云得奴已。景后又宴集其党，又召僧通。僧通取肉揾盐以进景，问曰：好不？景答：所恨大咸。僧通曰：不咸而烂。及景死，僧辩截其二手送齐文宣，传首江陵，果以盐五斗置腹中，送于建康，暴之于市。
丙午，帝率南阳王宝炬、清河王亶、广阳王湛、斛斯椿以五千骑宿于瀍西杨王别舍，沙门都维那惠臻负玺持千牛刀以从。有牛百头，尽杀以食军士。众知帝将出，其夜亡者过半。
光性崇佛道，至诚信敬。常从周文狩于檀台山，时猎围既合，帝遥指山上谓群公曰：公等有所见不？咸曰：无所见。光独曰：见一桑门。帝曰：是也。既解围而还。令光于桑门立处造浮图。掘基一丈，得瓦钵锡杖各一，帝称叹，因立寺焉。及为京兆，而郡舍先是数有妖怪，前后郡将，无敢居者。光曰：吉凶由人，妖不妄作。遂入居之。未几，光所乘马忽升厅事，登床，南首而立；食器无故自破。光并不以介怀，其精诚守正如此。注道德经章句行于世。
然好大言，调戏无节。尝密令沙门明藏著佛性论而署己名，传诸江表。
曾见沙弥重骑一马，荣即令相触，力穷不复能动，遂使傍人以头相击，死而后已。
初，术士言亡高者黑衣，由是自神武后，每出行，不欲见桑门，为黑衣故也。是时文宣幸晋阳，以所忌问左右曰：何物最黑？对曰：莫过漆。帝以涣第七子为当之，乃使库真都督破六韩伯升之邺征涣。涣至紫陌桥，杀伯升以逃，凭河而度，土人执以送帝。铁笼盛之，与永安王浚同置地牢下。
杜按：北史本传同，故不录。
时孝琬得佛牙，置于第内，夜有神光。昭玄都法顺请以奏闻，不从。帝闻，使搜之，得镇库槊幡数百。帝闻之，以为反。
杜按：北史本传同，故不录。
及兰陵死，妃郑氏以颈珠施佛，广宁王使赎之，延宗手书以谏，而泪满纸。
杜按：北史本传同，故不录。
俨之未获罪也，邺北城有白马佛塔，是石季龙为澄公所作。俨将修之，巫曰：若动此浮图，北城失主。不从，破至第二级，得白蛇长数丈，回旋失之，数旬而败。
杜按：北史本传同，故不录。
有贾人持金二十斤，诣京师交易，寄人停止。每欲出行，常自执管钥。无何，缄闭不异而失之。谓主人所窃。郡县讯问，主人遂自诬服。庆闻而叹之，乃召问贾人曰：卿钥恒置何处？对曰：恒自带之。庆曰：颇与人同宿乎？曰：无。与同饮乎？曰：日者曾与一沙门再度酣宴，醉而昼寝。庆曰：主人特以痛自诬，非盗也。彼沙门乃真盗耳。即遣吏逮捕沙门，乃怀金逃匿。后捕得，尽获所失之金。
杜按：北史本传大同，故不录。
初，魏正始前，有沙门学相，游怀朔，举目见人，皆有富贵之表。以为必无此理，燔其书。而后皆如言，乃知相法不虚也。
杜按：北齐书本传不载此事。
每云：昔在晋阳为监馆，馆中有一蠕蠕客，同馆胡沙门指语怀文云：此人别有异算术。仍指庭中一枣树云：令其布算子，即知其实数。乃试之，并辨若干纯赤，若干赤白相半。于是剥数之，唯少一子。算者曰：必不少，但更撼之。果落一实。
始显布衣为诸生，有沙门相显，后当富贵，诫其勿为吏，为吏必败。
壬午，至自兴元。时浑瑊、韩游环、戴休颜以其众扈从，李晟、骆元光、尚可孤以其众奉迎，步骑十余万，旌旗连亘数十里，都民僧道，欢呼感泣。
甲辰，僧惟真、齐贤、正简，道士赵归真，并配流岭南妖妄僧惟贞、道士赵归真等或假于卜筮，或托以医方，疑众挟邪，并已从流窜。其情非奸恶，迹涉诖误者，一切不问。
南蛮放先虏百姓、工巧、僧道四千人戊午，西川李德裕奏：南蛮放还先虏掠百姓、工巧、僧道约四千人还本道。
六月，义成军节度使、检校左工部尚书杜慆奏：当管颖州僧道百姓举留刺史宗回，敕曰：回清干临人，自有月限，方藉绥辑，未议替移。
后魏有曹婆罗门，受龟兹琵琶于商人，世传其业，至孙妙达，尤为北齐高洋所重，常自击胡鼓和之。周武帝聘虏女为后，西域诸国来媵，于是龟兹、疏勒、安国、康国之乐，大聚长安。胡儿令羯人白智通教习，颇杂以新声。张重华时，天竺重译贡乐伎，后其国王子为沙门来游，又传其方音。
贞观十七年八月四日，凉州昌松县鸿池谷有石五，青质白文，成字曰高皇海出多子李元王八十年太平天子李世民千年太子李治书燕山人士乐太国主尚汪谭奖文仁迈千古大王五王六王七王十风毛才子七佛八菩萨及上果佛田天子文武贞观昌大圣延四方上下治示孝仙戈人为善。凉州奏。其年十一月三日，遣使祭之，曰：嗣天子某，祚继鸿业，君临宇县，夙兴旰食，无忘于政，导德齐礼，愧于前修。天有成命，表瑞贞石，文字昭然，历数唯永。既旌高庙之业，又锡眇身之祚。迨于皇太子治，亦降贞符，具纪姓氏，列于石言。仰瞻睿汉，空铭大造，甫惟寡薄，弥增寅惧。敢因大礼，重荐玉帛，上谢明灵之贶，以申祗栗之诚。
贞观十七年八月，凉州昌松县鸿池谷有石五，青质白文成字曰：高皇海出多子李元王八十年太平天子李世民千年太子李治书燕山人士乐太国主尚汪譂奖文仁迈千古大王五王六王七王十风毛才子七佛八菩萨及上果佛田天子文武贞观昌大圣延四方上不治示孝仙戈八为善。太宗遣使祭之曰：天有成命，表瑞贞石，文字昭然，历数惟永，既旌高庙之业，又锡眇身之祚。迨于皇太子治，亦降贞符，具纪姓氏。甫惟寡薄，弥增寅惧。昔魏以土德代汉，凉州石有文。石，金类，以五胜推之，故时人谓为魏氏之妖，而晋室之瑞。唐亦土德王，石有文，事颇相类。然其文初不可晓，而后人因推已事以验之。盖武氏革命，自以为金德王，其佛菩萨者，慈氏金轮之号也；乐太国主则镇国太平公主、安乐公主，皆以女乱国；其五王六王七王者，唐世十八之数。
玄宗初即位，东都白马寺铁像头无故自落于殿门外。后姚崇秉政，以僧惠范附太平乱政，谋汰僧尼，令拜父母，午后不出院，其法颇峻。
大历十三年二月，太仆寺廨有佛堂，堂内小脱空金刚左臂上忽有黑汗滴下，以纸承之，色即血也。明年五月，代宗崩。
神龙中，东都白马寺铁像头无故自落于殿门外。
睿宗好乐，听之忘倦，玄宗又善音律，先天二年正月望，胡僧婆陀请夜开门燃百千灯，睿宗御延喜门观乐，凡经四日。上疏谏曰：恐无益于圣朝。
杜按：新唐书本传文略，意同，故不录。
及安禄山反于范阳，两京仓库盈溢而不可名。杨国忠设计，称不可耗正库之物，乃使御史崔众于河东纳钱度僧尼道士，旬日间得钱百万。
冕性忠勤，悉心奉公，稍得人心。然不识大体，以聚人曰财，乃下令卖官鬻爵，度尼僧道士，以储积为务。人不愿者，科令就之，其价益贱，事转为弊。
杜按：新唐书本传无度尼僧道士句。
有郑延祚者，母卒二十九年，殡僧舍垣地，真卿劾奏之，兄弟三十年不齿，天下耸动。
杜按：新唐书本传作劾奏朔方令郑延祚母死不葬三十年，有诏终身不齿，闻者耸然。无殡僧舍垣地五字。
德宗载诞日，皇太子献佛像，德宗命执谊为画像赞，上令太子赐执谊缣帛以酬之。执谊至东宫谢太子，卒然无以籍言，太子因曰：学士知王叔文乎？彼伟才也。执谊因是与叔文交甚密。
杜按：新唐书本传文稍异、意同，故不录。
文宗以旱放系囚，出宫人刘好奴等五百余人，送两街寺观，任归亲戚。
九月，师铎出城战败，虑骈为贼内应，又有尼奉仙，自言通神，谓师铎曰：扬府灾，当有大人死应之，自此善也。秦彦曰：大人非高令公耶？即令师铎以兵攻道院，侍者白骈曰：有贼攻门。曰：此秦彦来。整衣候之。俄而乱卒升阶曳骈数之曰：公上负天子恩，下陷扬州民，淮南涂炭，公之罪也。骈未暇言，首已堕地矣。
杜按：新唐书本传尼奉仙作女巫王奉仙，意同。余文大同，故不录。
尼曰：走为上计也九月，毕师铎出战，又败，自是日与秦彦相对嗟惋。问神尼奉仙何以获济，尼曰：走为上计也。十月，彦与师铎突围投孙儒，并为所杀。
杜按：新唐书本传尼奉仙作奉仙。
是日，诸司宦官百余人，及随驾凤翔群小又二百余人，一时斩首于内侍省，血流涂地。及宫人宋柔等十一人，两街僧道与内官相善者二十余人，并笞死于京兆府。
时恒州鹿泉寺僧净满为弟子所谋，密画女人居高楼，仍作净满引弓射之，藏于经笥。已而诣阙上言僧咒诅，大逆不道。则天命怀古按问诛之。怀古究其辞状，释净满以闻，则天大怒，怀古奏曰：陛下法无亲疏，当与天下画一。岂使臣诛无辜之人，以希圣旨。向使净满有不臣之状，臣复何颜能宽之乎？臣今慎守平典，虽死无恨也。则天意乃解。
裴怀古，寿州寿春人。仪凤中恒州浮屠为其徒诬告祝诅不道，武后怒，命按诛之。怀古得其枉，为后申析，不听，因曰：陛下法与天下画一，岂使臣杀无辜以希盛旨哉？即其人有不臣状，臣何情宽之？后意解，得不诛。
俄而张柬之、敬晖等为武三思所构，元琰觉变，奏请削发出家，仍辞官爵实封，中宗不许。敬晖闻而笑曰：向不知奏请出家，合赞成其事，剃却胡头，岂不妙也。元琰多须类胡，晖以此言戏之。元琰曰：功成名遂，不退将危。此由衷之请，不徒然也。晖知其意，瞿然不悦。
敬晖等为武三思所构，元琰知祸未已，乃诡计请祝发事浮屠，悉还官封。中宗不许。晖闻，尚戏曰：胡头应祝。以多鬣似胡云。元琰曰：功成不退，惧亡。我不空言。晖感之，然已不及计。晖等死，独元琰全。
尝推芳州刺史李思征，榜捶考禁，不胜而死。圣历中，屡见思征，甚恶之。尝因退朝遽归，命家人曰：速请僧转经设斋。须臾见思征从数十骑上其廷，曰：汝枉陷我，我今取汝。霸周章惶怖，援刀自刳其腹，斯须蛆烂矣。是日，闾里亦见兵马数十骑驻于门，少顷不复见矣。
杜按：新唐书本传无速请僧转经设斋事。
憕有子十余人，二子为僧，与憕同遇害；二子彭、源，存焉。
时中宗数引近臣及修文学士，与之宴集，尝令各效伎艺，以为笑乐。工部尚书张锡为谈容娘舞，将作大匠宗晋卿舞浑脱，左卫将军张洽舞黄獐，左金吾卫将军杜元琰诵婆罗门咒，给事中李行言唱驾车西河，中书舍人卢藏用效道士上章。山恽独奏曰：臣无所解，请诵古诗两篇。帝从之，于是诵鹿鸣、蟋蟀之诗。
杜按：新唐书本传无杜元琰诵婆罗门咒事。
初，邕早擅才名，尤长碑颂。虽贬职在外，中朝衣冠及天下寺观，多赉持金帛，往求其文。前后所制，凡数百首，受纳馈遗，亦至钜万。时议以为自古鬻文获财，未有如邕者。有文集七十卷。其张韩公行状、洪州放生池碑、批韦巨源谥议，文士推重之。
杜按：新唐书本传无天下寺观等与佛教有关语。
乃为祭古战场文，熏污之如故物，置于佛书之阁。华与颖士因阅佛书得之，华谓之曰：此文何如？颖士曰：可矣。华曰：当代秉笔者，谁及于此？颖士曰：君稍精思，便可及此。华愕然。
晚事浮图法，不甚著书，惟天下士大夫家传、墓版汉州县碑颂，时时赉金帛往请，乃强为应因著吊古战场文，极思研榷，已成，污为故书，杂置梵书之庋。它日，与颖士读之，称工，华问：今谁可及？颖士曰：君加精思，便能至矣。华愕然而服。
尝与李华、陆据同游洛南龙门，三人共读路侧古碑，颖士一阅，即能诵之，华再阅，据三阅，方能记之。议者以三人才格高下亦如此。
杜按：新唐书本传文稍异，意同，故不录。
元德秀者，河南人，字紫芝。开元二十一年登进士第登第后，母亡，庐于墓所，食无盐酪，藉无茵席，刺血画像写佛经。
杜按：新唐书本传无刺血画像写佛经句。
宝志谓昙选：生子当为神仙宗伯也远知母，梁驾部郎中丁超女也。尝昼寝，梦灵凤集其身，因而有娠，又闻腹中啼声，沙门宝志谓昙选曰：生子当为神仙之宗伯也。远知少聪敏，博综群书。初入茅山，师事陶弘景，传其道法。后又师事宗道先生臧兢。
杜按：新唐书本传文稍异，意同，故不录。
光弼使为地道，至贼阵前。骁贼方戏弄城中人，地道中人出擒之，敌以为神，呼为地藏菩萨。
西明寺僧法坚有巧思，为泚造云梯。十五日辰时，梯临城东北隅，城内震骇。
杜按：新唐书本传不载此事。
咸通五年十月，贞陵隧道摧陷。神策军有浮屠像，懿宗尝跪礼之，像没地四尺。
天宝中，洛阳有巨蛇，高丈余，长百尺，出芒山下，胡僧无畏见之曰：此欲决水潴洛城。即以天竺法咒之，数日蛇死。
武德四年，太原尼志觉死，十日而苏。
兄守一以后无子，常惧有废立，导以符厌之事。有左道僧明悟为祭南北斗，刻霹雳木书天地字及上讳，合而佩之，且祝曰：佩此有子，当与则天皇后为比。事发，上亲究之，皆验。开元十二年秋七月己卯，下制曰：皇后王氏可废为庶人守一赐死。其年十月，庶人卒，以一品礼葬于无相寺。
帝密欲废后，以语姜蛟。蛟漏言，即死。后兄守一惧，为求压胜，浮屠明悟教祭北斗，取霹雳木刻天地文及帝讳合佩之，曰：后有子，与则天比。开元十二年，事觉，帝自临劾有状，乃制诏有司：皇后天命不佑，华而不实，有无将之心，不可以承宗庙、母仪天下，其废为庶人。赐守一死。
太原旧俗僧徒习禅为业，及死不殓，以尸饲鸟兽太原旧俗，有僧徒以习禅为业，及死不殓，但以尸送近郊以饲鸟兽。如是积年，土人号其地为黄坑，侧有俄狗千数，食死人肉，因侵害幼弱，远近患之，前后官吏不能禁止。皓到官，申明礼宪，期不再犯，发兵捕杀群狗，其风遂革。
太原俗为浮屠法者，死不葬，以尸饲鸟兽太原俗为浮屠法者，死不葬，以尸弃郊饲鸟兽，号其地曰黄坑。有狗数百头，习食胔，颇为人患，吏不敢禁。皓至，遣捕群狗杀之，申历禁条，约不再犯，遂革其风。
崇玄本寒人，事太平公主，得出入禁中，拜鸿胪卿，声势光重。观始兴，诏崇玄护作，日万人。群浮屠疾之，以钱数十万赂狂人段谦冒入承天门，升太极殿，自称天子。有司执之，辞曰：崇玄使我来。诏流岭南，且敕浮屠、方士无两竞。太平败，崇玄伏诛。
次子遗爱，诞率无学，有武力。尚高阳公主，为右卫将军。公主，帝所爱，故礼与它婿绝。主骄蹇，疾遗直任嫡，遗直惧，让爵，帝不许。主稍失爱，意怏怏。与浮屠辩机乱，帝怒，斩浮屠，杀奴婢数十人，主怨望，帝崩，哭不哀。高宗时，出遗直汴州刺史，遗爱房州刺史。主又诬遗直罪，帝敕长孙无忌鞫治，乃得主与遗爱反状，遗爱伏诛，主赐死。遗直以先勋免，贬铜陵尉。诏停配享。
杜按：旧唐书本传不记高阳公主浮屠辩机乱，帝怒，斩浮屠，杀奴婢数十人事。
百济为僧道琛，旧将福信率众复叛，立故王子扶余丰为国王，引兵围仁愿于府城。诏仁轨检校带方州刺史，代文度统众，便道发新罗兵合势以救仁愿。转斗而前，仁轨军容整肃，所向皆下。道琛等乃释仁愿之围，退保任存城。寻而福信杀道琛，并其兵马，招诱亡叛，其势益张，仁轨乃与仁愿合军休息。
初，苏定方既平百济，留郎将刘仁愿守其城，左卫中郎将王文度为熊津都督，抚纳残党。文度死，百济故将福信及浮屠道琛迎故王子扶余丰立之，引兵围仁愿。诏仁轨检校带方州刺史，统文度之众，并发新罗兵为援。仁轨将兵严整，转斗陷阵，所向无前。信等释仁愿围，退保任存城。既而福信杀道琛，并其众，招还叛亡，势张甚。仁轨与仁愿合，则解甲休士。
大历初，魏少游镇江西，奏署判官州理有开应寺僧与徒夜饮，醉而延火，归罪于守门喑奴，军候亦受财，同上其状，少游信焉。人知奴冤，莫肯言。浑与崔祐甫遽入白，少游惊问，醉僧首伏。
巫曰：为浮屠道缓死柳浑字夷旷，一字惟深，本名载，梁仆射惔六世孙，后籍襄州。早孤，方十余岁，有巫告曰：儿相夭且贱，为浮屠道可缓死。诸父欲从其言，浑曰：去圣教，为异术，不若速死。学愈笃，与游者皆有名士。天宝初，擢进士第，调单父尉，累除衢州司马。弃官隐武宁山大历初，江西魏少游表为判官。州僧有夜饮火其庐者，归罪喑奴，军候受财不诘，狱具，浑与其僚崔祜甫白奴冤，少游趣讯僧，僧首伏，因厚谢二人。
魏博田季安以五千缣助营开业佛祠，群以为无名之献，不当受。有诏却之。进户部侍郎。
镈罢度支，进门下侍郎平章事。尝与金吾将军李道古共荐方士柳泌、浮屠大通为长年药，帝惑之。穆宗在东宫，闻其奸妄，始听政，集群臣于月华门，贬镈崖州司户参军，死其所。
泌者，本杨仁昼也，习方伎。道古荐于镈，召入禁中，自云能致药为不死者，因言：天台山灵仙所舍，多异草，愿官天台，求采之。起徒步拜台州刺史，赐金紫。谏臣固争，以为列圣亦有宠方士，未尝使牧民，帝曰：烦一州而致长年于君父，何爱哉？后不敢言。泌驱吏民采药山谷间，鞭笞苛急，岁余无所获。惧诈穷，举族遁去，浙东观察使捕得。镈与道古营解，乃复待诏翰林。帝饵泌药，浸躁怒不常，宦侍惧，以弑崩。大通自言百五十岁，镈败，与泌皆诛。初，吏责泌妄，答曰：皆道古教我。解衣即刑，卒无它异。
方宪宗喜方士说，诏天下求其人，宰相皇甫镈、左金吾将军李道古等白见杨仁昼、浮屠大通。仁昼更姓名曰柳泌，大通自言寿百五十岁，有不死药，并待诏翰林。虢人田元佐言有秘方，能化瓦砾为黄金，诏除虢令，与董景珍、李元戢皆介泌，大通荐于天子，天子惑其说。泌以金石进帝饵之，躁甚，数暴怒，恚责左右，踵得罪，禁中累息，帝自是不豫。
后除浮屠法，僧亡命多趣幽州，德裕召邸吏戒曰：为我谢张仲武，刘从谏招纳亡命，今视之何益？仲武惧，以刀授居庸关吏曰：僧敢入者斩！
初，虔追紬故书可志者得四十余篇，国子司业苏源名其书为会稡。虔善图山水，好书，常苦无纸，于是慈恩寺贮柿叶数屋，遂往日取叶肄书，岁久殆遍。尝自写其诗并画以献，帝大署其尾曰：郑虔三绝。迁著作郎。
山阳女赵者，父盗盐，当论死，女诣官诉曰，迫饥而盗，救死尔，情有可原，能原之邪？否则请俱死。有司义之，许减父死。女曰：身今为官所赐，愿毁服依浮屠法以报。即截耳自信，侍父疾，卒不嫁。
是时，中原方多故，仁恭得倚燕强且远，无所惮，意自满。从方士王若纳学长年，筑馆大安山，掠子女充之。又招浮屠，与讲法。以堇土为钱，敛真钱，穴山藏之，杀匠灭口。禁南方茶，自撷山为茶，号山曰大恩，以邀利。
杜按：旧五代史本传无招浮屠三字，与讲法作讲求法要。又新五代史本传无与佛教有关事。余文稍异，意大同。
十月庚午，大明节，内外臣僚各以奇货良马上寿。故事，内殿开宴，召释、道二教封御谈论，宣旨罢之。命合门使以香合赐宰臣佛寺行香。
陈州里俗之人喜习左道，自立一宗，号曰上乘冬十月，陈州妖贼毋乙、董乙伏诛。陈州里俗之人，喜习左道，依浮图氏之教，自立一宗，号曰上乘。不食荤茹，诱化庸民，揉杂淫秽，宵聚昼散。州县因循，遂致滋蔓毋乙数辈，渐及千人，次掠乡社，长吏不能诘。是岁秋，其众益盛，南通淮夷，朝廷累发州兵讨捕，反为贼所败，陈、颖、蔡三州大被其毒。
陈州俗好淫祠左道，自立一法，号曰上乘而陈俗好淫祠左道，其学佛者，自立一法，号曰上乘，昼夜伏聚，男女杂乱。妖人毋一、董乙聚众称天子，建置官属，友能初纵之，乙等攻劫州县，末帝发兵击灭之。
案通鉴。后唐纪：辛巳，诏王瓒收朱友贞尸，殡于佛寺，漆其首函之，藏于太社。薛史作张全义，当别有据。
曹唐，郴州人。少好道，为大小游仙诗各百篇，又著紫府玄珠一卷，皆叙三清、十极纪胜之事。其游仙之句，则有汉武帝宴西王母诗云：花影暗回三殿月，树声深锁九门霜。又云：树底有天春寂寂，人间无路月茫茫。皆为士林所称。其后游信州，馆于开元寺三学院，一旦卧疾，众僧忽见二青衣缓步而至，且四向顾视，相谓曰：只此便是树底有天春寂寂，人间无路月茫茫。言讫，直入唐之卧室。众僧惊异，亦随之而入，逾阈，而青衣不复见，但见唐已殂矣。
武皇即献祖之第三子也年十三，见双凫翔于空，射之连中，众皆臣伏。新城北有毗沙天王祠，祠前井一日沸溢，武皇因持卮酒而奠曰：予有尊主济民之志，无何井溢，故未察其祸福，惟天王若有神奇，可与仆交谈。奠酒未已，有神人被金甲持戈，隐然出于壁间，见者大惊走，唯武皇从容而退，繇是益自负。
天祐十八年春正月，魏州开元寺僧傅真获传国宝，献于行台。验其文，即受命于天，子孙宝之八字也，群僚称贺。案：自开元寺至此三十三字，原本阙佚，今从册府元龟增入。传真师于广明中，遇京师丧乱得之，秘藏已四十年矣。篆文古体，人不之识，至是献之。
十八年正月，魏州僧传真唐受命宝一。
同光元年春正月丙子，五台山僧献铜鼎三，言于山中石崖间得之。
初，庄宗遇内难，宦者数百人窜匿山谷，落发为僧，奔至太原七十余人，至是尽诛于都亭驿。
明宗入立，又诏天下悉捕宦者而杀之。宦者亡窜山谷，多削发为浮图。其亡至太原者七十余人，悉捕而杀之都亭驿。
秋七月。己卯，东岳三郎神赠威雄大将军。初，帝不豫，前淄州刺史刘遂清荐泰山僧一人，刘遂清，原本作队请，今从册府元龟改正。云善医，及召见，乃庸僧耳。问方药，僧曰：不工医，尝于泰山中亲睹岳神，谓僧曰：吾第三子威灵可爱，而未有爵秩，师为我请之。宫中神其事，故有是命，识者嫉遂清之妖佞焉。诏应台官出行，须令人诃引，使军巡职掌等规避。
二年时有王安节者，昭宗朝相杜让能之宅吏也。安节少善贾，得相术于奇士，因事见帝于私邸，退谓人曰：真北方天王相也，位当为天子，终则我莫知也。
黄巢犯阙，僖宗幸蜀，克让时守潼关，为贼所败以部下六七骑伏于南山佛寺，夜为为山僧所害。
克让既死，纪纲浑进通冒刃获免，归于黄巢。中和二年冬，武皇入关讨贼，屯沙苑。黄巢遣使米重威赉赂修好，因送浑进通至，兼擒送害克让僧十人。武皇燔伪诏，还其使，尽诛诸僧，为克让发哀行服，悲恸久之。永乐大典卷一万三百八十八。
黄巢犯长安，克让守潼关，为贼所败，奔于南山，匿佛寺，为寺僧所杀。
通鉴云：存霸至晋阳，从兵逃散俱尽，存霸削发僧服谒李彦超：愿为山僧，幸垂庇护。军士争欲杀之，彦超曰：六相公来，当奏取进止。军士不听，杀之于府门之碑下。
存霸闻京师乱，亦自河中奔太原，比至，麾下皆散走，惟使下康从弁不去。存霸乃剪发、衣僧衣，谒符彦超曰：愿为山僧，冀公庇护。彦超欲留之，为军众所杀。
案清异录：唐福庆公主下降孟知祥。长兴四年，明宗晏驾，唐室乱，庄宗诸儿削发为苾刍，间道走蜀。时知祥新称帝，为公主厚待犹子，赐予千计。
五代史补：秦王从荣，明宗之爱子。好为诗，判河南府，辟高辇为推官。辇尤能为诗，宾主相遇甚欢初，从荣之败也，高辇窜于民家，且落发为僧。
乌震，冀州信都人也。少孤，自勤于乡校。弱冠从军，初为镇州队长，以功渐升部将，与符习从征于河上，颇得士心。震略涉书史，尤嗜左氏传，好为诗，善笔札，凡邮亭佛寺，多有留题之迹。及其遇祸，燕、赵之士皆叹惜之。永乐大典卷一万八千一百二十九。
杜按：新五代史本传无凡邮亭佛寺等语。
赵凤，幽州人也。少为儒。唐天祐中，燕师刘守光尽率部内丁夫为军伍，而黥其面，为儒者患之，多为僧以避之，凤亦落发至太原明年春，有僧自西国取经回，得佛牙大如拳，褐渍皴裂，进于明宗。凤扬言曰：曾闻佛牙锤锻不坏，请试之。随斧而碎。时宫中所施已逾数千缗，闻毁乃止。
燕王刘守光时，悉黥燕人以为兵，凤惧，因髡为僧有僧游西域，得佛牙以献，明宗以示大臣。凤言：世传佛牙水火不能伤，请验其真伪。因以斧斫之，应手而碎。是时，宫中施物已及数千，因凤碎之乃止。
末帝，真定常山人也，有先人旧庐。其侧有古佛刹，刹有石像，忽摇动不已，人皆异之晋阳有北宫，宫城之上有祠曰毗沙门天王，帝曾焚修默而祷之。经数日，城西北闉正受敌处，军候报称，夜来有一人长丈余，介金执殳，行于城上，久方不见，帝心异之。又，牙城有僧坊曰崇福，崇福，原本作从福，今从册府元龟改正。坊之庑下西北隅有泥神，神之首忽一日有烟生，其腾郁如曲突之状。坊僧奔赴，以为人火所延，及俯而视之，无所有焉。事寻达帝，帝召僧之腊高者问焉，僧曰：贫道见庄宗将得天下，曾有此烟，观此喷涌，甚于当时，兆可知矣。自此，日旁多有五色云气，如莲芰之状。
天福八年春正月辛巳，盗发唐坤陵，庄宗母曹太后之陵也时州郡蝗旱，百姓流亡，饿死者千万计，东都人士僧道，请车驾复幸东京。
环历六部两镇，所至以聚敛为务。在宿州时，有牙将因微过见怒，环绐言笞之，牙校因托一尼尝熟于环者，献白金两铤。尼诣环白牙校饷脚两枚，两枚，原本作两枝，今从册府元龟改正。求免其责，环曰：本几脚？尼曰：三脚。环复曰：今两脚能成乎？尼则以三数致之，当时号环为潘脚。
丙寅，分命使臣赴永兴、凤翔、河中，收葬用兵已来所在骸骨，时已有僧聚髑髅二十万矣。
时崧最在下。翌日，晋祖既受太原之命，使心腹达意于崧云：垒浮图须与合却尖。盖感之深也。
契丹入雁门，明宗选将以捍太原，晋高祖欲之崧独曰：太原，国之北门，宜得重臣，非石敬瑭不可也！由是从崧议。晋高祖深德之，阴遣人谢崧曰：为浮屠者，必合其尖。盖欲使崧终始成己事也。
此时百姓，佛再出救不得，唯皇帝救得晋少帝即位，加守太尉，进封燕国公。道尝问朝中熟客曰：道之在政事堂，人有何说？客曰：是非相半。道曰：凡人同者为是，不同为非，而非道者，十恐有九。昔仲尼圣人也，犹为叔孙武叔所毁，况道之虚薄者乎！然道之所持，始终不易。后有人间道于少帝曰：道好平时宰相，无以济其艰难，如禅僧不可呼鹰耳！由是出道为同州节度使。岁余，移镇南阳，加中书令。
契丹入汴，道自襄、邓如人，戎王因从容问曰：天下百姓，如何可救？道曰：此时百姓，佛再出救不得，唯皇帝救得。其后衣冠不至伤夷，皆道与赵延寿阴护之所至也。是岁三月，随契丹北行，与晋室公卿俱抵常山道在常山，见有中国士女为契丹所俘者，出橐装以赎之，皆寄于高尼精舍，后相次访其家以归之。
耶律德光尝问曰：天下百姓如何救得？道为俳语以对曰：此时佛出救不得，惟皇帝救得。
凝式长于歌诗，案别传云：然凝式诗句自佳，其题壁有院似禅心静，花如觉性圆，清丽可喜。善于笔札，洛川寺观蓝墙粉壁之上，题纪殆遍，案别传云：凝式虽仕历五代，以心疾间居，故时人目以风子。其笔迹遒放，宗师欧阳询与颜真卿，而加以纵逸。既久居洛，多遨游佛道祠，遇山水胜概，流连赏咏，有垣墙圭缺处，顾视引笔，且吟且书，若与神会，率宝护之。其号或以姓名，或称癸巳人，或称杨虚白，或称希维居士，或称关西老农尝迫冬，家人未挟纩，会有故人过洛，赠以绵五十两，绢百端，凝式悉留之修行尼舍，俾造袜以施崇德、普明两寺饭僧，其家虽号寒啼饥，而凝式不屑屑也。留守闻其事，乃自制衣给米遗之，凝式笑谓家人曰：我固知留守必见周也。每旦起将出，仆请所之，杨曰：宜东游广爱寺。仆曰：不若西游石壁寺。凝式举鞭曰：姑游广爱。仆又以石壁为请，凝式乃曰：姑游石壁。闻者拊掌。时人以其纵诞，有风子之号焉。永乐大典卷六千五十二案游宦纪闻载杨凝式年谱、家谱、传，与正史多异同，今附录以备参考。其年谱云：唐咸通十四年癸巳，是年凝式生，故题识多自称癸巳人。唐天祐四年丁卯，是年夏，朱全忠篡唐，凝式谏其父唐相涉，宜辞押宝使。涉惧事汇，凝式自此遂佯狂，时年三十五。五代史补言时年方弱冠，误也。晋天福四年己亥三月，有洛阳风景四绝句诗，年六十七。据诗云，到此今经三纪春，盖自丁卯至己亥实三十年，则自全忠之篡，凝式即居洛矣。真迹今在西都唐故大圣善寺胜果院东壁，字画尚完。说有石刻，书侧有画像，亦当时画。又广爱寺西律院有壁题云后岁六十九，亦当是此年所题。此书凡两壁，行草大小甚多，真迹今存，但多漫暗，故无石刻。天福六年辛丑，是年六月有天宫寺题名，称太子宾客，时年六十九。真迹今在此寺东序，题维摩诘后天福七年壬寅，是年有真定智大师诗二首，时年七十开运二年乙巳，是年五月，于天宫寺题壁论维摩经等语，八月再题太子少保，时年七十三，真迹今在此寺东序开运四年丁未，是年二月并七月，有寄惠才大师左郎中诗三首，称会同丁未岁。会同即契丹入晋改元之号也，时年七十五，称太子少傅。真迹在文潞公家，刻石在苏太宁家。周广顺三年癸丑，是年于长寿寺华严东壁题名，时年八十一。后又题，院似禅心静等二诗，称太子少师，亦应此年真迹，今为人移去，石刻亦不存，人或得旧本耳凝式本名家，既不遇时，而唐、梁之际，以节义自立，襟量宏廓，竟免五季之祸，以寿考终。洛阳诸佛宫画迹至多，本朝兴国中，三川大寺刹，率多颓圮，翰墨所存无几，今有数壁存焉。士大夫家亦有爱其书帖，皆藏弆以为清玩。世以凝式行书颇类颜鲁公，故谓之颜、杨云。
彦超进呈郓州节度使高行周来书，其书意即行周毁讟太祖结连彦超之意，帝览之，笑曰：此必是彦超之诈也。试令验之，果然。其郓州印元有缺，文不相接，其为印即无阙处，帝寻令赉书示谕行周，行周上表谢恩。永乐大典卷一万八千四百十七。先是，填星初至角、亢，占者曰：角，郑分，衮州属焉，彦超即率军府宾佐，步出州西门三十里致祭，迎于开元寺，塑像以事之，谓之菩萨，日至祈祷，又令民家竖黄幡以禳之。及城陷，彦超方在土星院燃香，急乃驰去。
杜按：新五代史本传作超即率军府将吏出西门三十里致祭，迎于开元寺，塑像以事之，日常一至，又使民家立典幡祉之。
张沆性儒雅，好释氏，虽久居禄位，家无余财，死之日，图书之外，唯使郓之赀耳汉隐帝末年，杨、史遇害，翼日，沆方知之，听犹未审，忽问同僚曰：窃闻盗杀史公，其盗获否？是时京师恟惧之次，闻者笑之。有士人申光逊者，与沆友善，沆未病时，梦沆手出小佛塔示光逊，视其上诗十四字云：今生不见故人面，明月高高上翠楼。光逊既寤，心恶之，俄闻沆卒。
僧问彭氏：夫人谁家妇女？
五代史补：文昭王夫人彭氏，封秦国夫人，常往城北报恩寺烧香。时僧魁谓之长老，问曰：夫人谁家妇女？彭氏大怒，索檐子疾驱而归，文昭惊曰：何归之速也？夫人曰：今日好没兴，被个老秃贼问妾是谁家妇女，且大凡妇女皆不善之辞，安得对妾而发！文昭笑曰：此所谓禅机也，夫人宜答弟子是彭家女，马家妇，是则通其理矣，何怒之有乎！夫人素负才智，耻不能对，乃曰：如此则妾所谓无见性也。于是惭赧数日。
僧上蓝曰：不怕羊入屋，只怕钱入腹初，王潮尝假道于洪州，时钟传为洪州节度使，以王潮若得福建，境土相接，必为己患，阴欲诛之。有僧上蓝者，通于术数，动皆先知，大为钟所重。因入谒，察传词气，惊曰：令公何故起恶意，是欲杀王潮否？传不敢隐，尽以告之。上蓝曰：老僧观王潮与福建有缘，必变，彼时作一好世界。令公宜加礼厚待，若必杀之，令公之福去矣。于是传加以援送。及审知之嗣位也，杨行密方盛，常有吞东南之志气。审知居常忧之，因其先人尝为上蓝所知，乃使人赉金帛往遗之，号曰送供，且问国之休咎。使回，上蓝以十字为报，其词曰：不怕羊入屋，只怕钱入腹。审知得之叹曰：羊者杨也，腹者福也，得非福州之患，不在杨行密而在钱氏乎？今内外将吏无姓钱者，必为子孙后世之忧矣。至延义为连重遇所杀，诸将争立，江南乘其时命查文徽领兵伐之，经年不能下。会两浙救兵至，文徽腹背受敌，遂大败。自是福州果为钱氏所有，入腹之谶始应。盖国之兴衰，皆冥数先定矣。
先是，广州法性寺有菩提树一株，高一百四十尺，大十围，传云萧梁时西域僧真谛之所手植，盖四百余年矣。皇朝乾德五年夏，为大风所拔。是岁秋，鋹之寝室屡为雷震，识者知其必亡。
唐长兴四年，凉州留后孙超遣大将拓拔承谦及僧、道士耆老杨通信等至京师，明宗拜孙超节度使。
唐长兴四年，凉州留后孙超遣大将拓拔承谦及僧、道士、耆老杨通信等至京师求旌节。
高尼辞郡人：此地当有兵难二年正月，汴州封丘门外，壕水东北隅水有文，若大树花叶芬敷之状，相连数十株，宛若图画，倾都观之。识者云：唐景福中，卢彦威浮阳壕水有树文亦如此，时有高尼辞郡人曰：此地当有兵难。至光化中，其郡果为燕帅刘仁恭所陷。
开运四年正月丁亥朔，德光入京师，帝与太后肩舆至郊外，德光不见。馆于封禅寺，遣其将崔延勋以兵守之。是时雨雪寒冻，皆苦饿。太后使人谓寺僧曰：吾尝于此饭僧数万，今日岂不相悯邪？寺僧辞以虏意难测，不敢献食。帝阴祈守者，乃稍得食。
八月疾亟，谓帝曰：我死，焚其骨送范阳佛寺，无使我为虏地鬼也！遂卒。帝与皇后、宫人、宦者，东西班，皆被发徒跣，扶舁其柩至赐地，焚其骨，穿地而葬焉。
时天下旱、蝗，黄河决溢，京师大风拔木，坏城门，宫中数见怪物投瓦石、撼门扉皇太后乃召尼诵佛书以禳之，一尼如厕，既还，悲泣不知人者数日，及醒讯之，莫知其然。
废帝亦谓愚等无所事，常目宰相曰：此粥饭僧尔！以谓饱食终日，而无所用心也。
陟之季年，有梵僧善占算之术，谓陟不利名龑，他年虑有此姓败事，陟又改名龑。龑读为俨，古文无此字，盖妄撰也。
九年又更名龚，以应龙见之祥。有胡僧言：谶书：灭刘氏者龚也。龑乃采周易飞龙在天之义为龑字，音俨，以名焉。
晟大怒，使使者夜召洪杲。洪杲知不免，乃留使者，入具沐浴，诣佛前祝曰：洪杲误念，来生王宫，今见杀矣！后世当生民家，以免屠害。涕泣与家人诀别，然后赴召，至则杀之。
西楼有邑屋市肆，交易无钱而用布。有绫锦诸工作、宦者、翰林、伎术、教坊、角抵、秀才、僧、尼、道士等，皆中国人，而并、汾、幽、蓟之人尤多。
汉初，漫游无所遇，舍襄阳僧寺，有老僧善术数，顾曰：吾厚赆汝，北往则有遇矣。会周祖以枢密使征李守真，应募居帐下。
咸平元年春辛巳，僧你尾尼等自西天来朝，称七年始达。
雍熙中，出知天雄军府兼都部署。时契丹扰镇阳，候骑至冀州，去魏二百余里。邻境戒严，城中大恐，属上元节，承衍下令市中及佛寺燃灯设乐，与宾佐宴游达旦，人赖以安。
昭寿以贵家子日事游宴，简倨自恣，常纱帽素氅衣，偃息后圃，不理戎务，有所裁决，即令家人传道。多集锦工就廨舍织纤丽绮帛，每有所须，取给于市，余半岁方给其直，又令部曲私邀取之。广籴黍稻，未及成熟者亦取之，悉贮寺观中，久之损败，即勒道释偿之。
干佑中时禁盐入城，犯者法至死，告者给厚赏。洛阳民家妪将入城鬻蔬，俄有僧从妪买蔬，就筥翻视，密置盐筥中，少答其直，不买而去。妪持入城，抱关者搜得盐，擒以诣府。行德见盛盐幞非村妪所有，疑而诘之，妪言：适有僧自城外买蔬，取视久之而去。即捕僧讯治之，具伏与关吏同诬妪以希赏。行德释妪，斩僧及抱关吏数辈。人畏之若神明，部下凛然。
太平兴国初，就迁仓部员外郎，改转运使，岁漕江东米四百万斛以给京师，颇为称职。秩满，部内僧道乞留，诏许再任，赐金紫，改驾部员外郎。
五台山寺调厢兵义勇缮葺，为除和籴谷三万，行己谓不可捐岁入之储，以事不急之务。
州民常聚博僧舍，一日，盗杀寺奴取财去，博者适至，血偶涴衣，逻卒捕送州，考讯诬伏。奎独疑之，白州缓其狱，后果得杀人者。
在永兴，太后尝诏营浮屠，遵毁汉、唐碑碣代砖甓，既成，得召用。
知白九岁，其父终邢州，殡于佛寺。及契丹寇河北，寺宇多颓废，殡不可辨。知白既登第，徒行访之，得佛寺殿基，恍然识其处。既发，其衣衾皆可验，众叹其诚孝。
先是，熙河将王赡下邈川有功，帅孙路不乐赡，夺其兵与王愍。朝廷知之，以宗回代路，加直学士。时青唐瞎征内附，而心牟钦毡勒兵立别酋陇拶，还其地，势复张。瞎征大惧，自髡为僧以祈免。
会河北转运判官王广廉奏乞度僧牒数千为本钱，于陕西漕司私行青苗法，春散秋敛，与安石意合，于是青苗法遂行。安石因遣八使之四方，访求遗利。中外知其必迎合生事，皆莫敢言。
洪彦升字仲达，饶州乐平人。登第，调常熟尉。奉母之官，既至，前尉欲申期三月以规荐，而中分奉入。彦升处僧舍，却奉不纳，如约，始交印论：吕惠卿与张怀素厚善，序其所注般若心经云：我遇公为黄石之师。且张良师黄石之策，为汉祖定天下，惠卿安得辄以为比？右仆射张商英与给事中刘嗣明争曲直，事下御史。彦升蔽罪商英，商英去。又累疏抨郭天信以谈命进用，交结窜斥，因请禁士大夫毋语命术，毋习释教。
哲宗初，为开封府推官，屡诣执政求进，朝廷稍更新法之不便于民者，商英上书言：三年无改于父之道，可谓孝矣。今先帝陵土未干，即议变更，得为孝乎？且移书苏轼求入台，其廋词有老僧欲住乌寺，呵佛骂祖之语。吕公著闻之，不悦。
囊山浮屠与郡学争水利，久不决，仲微按法曰：曲在浮屠。它日沿檄过寺，其徒久揭其事钟上以为冤，旦暮祝诅，然莫省为仲微也。仲微见之曰：吾何心哉？吾何心哉？质明，首僧无疾而死。
尝宴客开元僧舍，酒方行，人欢言佛光见，观者相腾践，不可禁，珦安坐不动，顷之遂定。
长寿寺僧广惠常与继勋同食人肉，令折其胫而斩之。洛民称快。
右街僧录澄远以预闻妖诈，决杖黥配郴州。
目百官为门外人，群臣小过及士人、释、道有才略可备问者，皆下蚕室，令得出入宫闱。作烧煮剥剔、刀山剑树之刑，或令罪人斗虎抵象。
初，钧自李筠败，狼狈而归，旦夕惧宋师之至，以赵文度为相，召抱腹山人郭无为参议中书事，以五台山僧继颙为鸿胪卿，参议国事。
七年夏，左枢密使万庆义勇遣二僧赉蜡书来西边，欲与共图金人，复侵地，制置使黄谊不报。
河州人谓佛唃，谓儿子厮罗，自此名唃厮罗。于是宗哥僧李立遵、邈川大酋温逋奇略取厮罗如廓州，尊立之。部族浸缰，乃徙居宗哥城，立遵为论逋佐之。
圣宗仁德皇后萧氏，小字菩萨哥，睿智皇后弟隗因之女。年十二，美而才，选入掖庭。统和十九年，册为齐天皇后。
尝以草莛为殿式，密付有司，令造清风、天祥、八方三殿。既成，益宠异。所乘车置龙首鸱尾，饰以黄金。又造九龙辂、诸子车，以白金为浮图，各有巧思。夏秋从行山谷间，花木如绣，车服相错，人望之以为神仙。
道宗宣懿皇后萧氏，小字观音，钦哀皇后弟枢密使惠之女。
后明宗养子从珂弑其君自立，倍密报太宗曰：从珂弑君，盍讨之。从珂欲自焚，召倍与俱，倍不从，遣壮士李彦绅害之，时年三十八。有一僧为收瘗之倍初市书至万卷，藏于医巫闾绝顶之望海堂。通阴阳，知音律，精医药、砭爇之术。工辽、汉文章，尝译阴符经。善画本国人物，如射骑、猎雪骑、千鹿图，皆入宋秘府。然性刻急好杀，婢妾微过，常加刲灼。夏氏惧而求削发为尼。
道隐生于唐，人皇王遭李从珂之害，时年尚幼，洛阳僧匿而养之，因名道稳。
孩里素信浮图。清宁初，从上猎，堕马，愦而复苏。言始见二人引至一城，宫室宏敞，有衣绛袍人坐殿上，左右列侍，导孩里升阶。持牍者示之曰：本取大腹骨欲，误执汝。牍上书官至使相，寿七十七。须臾还，挤之大壑而寤。道宗闻之，命书其事。后皆验。
孝杰久在相位，贪货无厌，时与亲戚会饮，尝曰：无百万两黄金，不足为宰相家。初，孝杰及第，诣佛寺，忽迅风吹孝杰帕头，与浮图齐，坠地而碎。有老僧曰：此人必骤贵，然亦不得其死。竟如其言。
金之始祖讳函普，初从高丽来，年已六十余矣。兄阿古乃好佛，留高丽不肯从，曰：后世子孙必有能相聚者，吾不能去也。
秋七月壬寅朔，夏人犯积石州，羌界寺族多陷没，惟桑逋寺僧看逋、昭逋、厮没，及答那寺僧奔鞠等拒而不从。诏赏诸僧钤辖正将等官，而给以廪禄。
悯忠寺旧有双塔，进士入院之夜半，闻东塔上有声如音乐，西入宫。考试官侍御史完颜蒲涅等曰：文路始开而有此，得贤之祥也。
天兴元年冬，哀宗迁归德。二年正月，遣近侍徒单四喜、术甲答失不奉迎两宫。后御仁安殿，出铤金及七宝金洗，分赐从行忠孝军。是夜，两宫及柔妃裴满氏等乘马出宫，行至陈留，城左右火起，疑有兵，不敢进惟宝符李氏从至宣德州，居摩诃院。李氏自入院，止寝佛殿中，作为幡旆。会当同后妃北行，将发，佛像前自缢死，且自书门纸曰宝符御侍此处身故。
时民间往往造作妖言，相为党与谋不轨，事觉伏诛。上问宰臣曰：南方尚多反侧，何也？琚对曰：南方无赖之徒，假托释道，以妖幻惑人。愚民无知，遂至犯法。上曰：如僧智究是也。此辈不足恤，但军士讨捕，利取民财，害及良民，不若杜之以渐也。智究，大名府僧，同寺僧苑智义与智究言，莲华经中载五浊恶世佛出魏地，心经有梦想究竟涅槃之语，汝法名智究，正应经文，先师藏瓶和尚知汝有是福分，亦作颂子付汝。智究信其言，遂谋作乱，历大名、东平州郡，假托抄化，诱惑愚民，潜结奸党，议以十一年十二月十七日先取兖州，会徒峄山，以应天时三字为号，分取东平诸州府。及期向夜，使逆党胡智爱等，劫旁近军寨，掠取甲仗，军士击败之。会傅戬、刘宣亦于阳谷、东平上变。皆伏诛，连坐者四百五十余人。
尝以私忌饭僧数人，就中一僧异常，怀贞问曰：汝何许人也？对曰：山西人。复问曾为盗杀人否？对曰：无之。后三日诘盗，果引此僧，皆服其明察。
洪辉本名讹论，承安二年五月生，弥月，封寿王。闰六月壬午，病急风，募能医者加宣武将军，赐钱五百万。甲申，疾愈，印无量寿经一万卷报谢，衍庆宫作普天大醮七日，无奏刑名，仍禁屠宰。
忒邻，泰和二年八月生十二月癸酉，生满百日，放僧道度牒三千道，设醮玄真观，宴于庆和殿。百官用天寿节礼仪，进酒称贺，三品以上进礼物。
初，锦州龙宫寺，辽主拨赐户民俾输税于寺，岁久皆以为奴，有欲诉者害之岛中。晏乃具奏：在律，僧不杀生，况人命乎。辽以良民为二税户，此不道之甚也，今幸遇圣朝，乞尽释为良。世宗纳其言，于是获免者六百余人。
天兴二年正月朔，上次黄陵冈，就归德餫船北渡是时，在所父老僧道献食，及牛酒犒军者相属，上亲为拊慰，人人为之感泣。
息州民赵丑厮、郭菩萨，妖言弥勒佛当有天下，有司以闻，命宗正府、刑部、枢密院、御史台及河南行省官杂鞫之。
丙辰，郭菩萨等伏诛，杖流其党。丁巳，幸大承华普庆寺，祀昭献元圣皇后于影堂，赐僧钞千锭。
帝于内苑造龙船，委内官供奉少监塔思不花监工。帝自制其样，船首尾长一百二十尺，广二十尺，前瓦帘棚、穿廊、两暖阁，后吾殿楼子，龙身并殿宇用五彩金妆，前有两爪。上用水手二十四人，身衣紫衫，金荔枝带，四带头巾，于船两旁下各执篙一。自后宫至前宫山下海子内，往来游戏，行时，其龙首眼口爪尾皆动。又自制宫漏，约高六七尺，广半之，造木为匮，阴藏诸壶其中，运水上下。匮上设西方三圣殿，匮腰立玉女捧时刻筹，时至，辄浮水而上。左右列二金甲神人，一悬钟，一悬钲，夜则神人自能按更而击，无分毫差。当钟钲之鸣，狮凤在侧者皆翔舞。匮之西东有日月宫，飞仙六人立宫前，遇子午时，飞仙自能耦进，度仙桥，达三圣殿，已而复退立如前。其精巧绝出，人谓前代所鲜有。时帝怠于政事，荒于游宴，以宫女三对奴、妙乐奴、文殊奴等一十六人按舞，名为十六天魔，首垂发数辫，戴象牙佛冠，身被缨络、大红绡金长短裙、金杂袄、云肩、合袖天衣、绶带鞋袜，各执加巴剌般之器，内一人执铃杵奏乐。又宫女一十一人，练槌髻，勒帕，常服，或用唐帽、窄衫。所奏乐用龙笛、头管、小鼓、筝、蓁、琵琶、笙、胡琴、响板、拍板。以宦者长安迭不花管领，遇宫中赞佛，则按舞奏乐。宫官受秘密戒者得入，余不得预。
二十八年六月壬寅，彰德路天宁寺塔忽变红色，自顶至踵，表裹透彻，如锻铁初出于炉，顶上有光焰迸发，自二更至五更乃止。癸卯、甲辰，亦如之。先是，河北有童谣云：塔儿黑，北人作主南人客；塔儿红，朱衣人作主人公。七月癸酉，京师赤气满天，如火照人，自寅至辰，气焰方息。
火轮竿，制以白铁，为小车轮，建于白铁竿首。轮及竿皆金涂之，上书西天咒语，帝师所制。常行为亲卫中道，正行在劈正斧之前，以法佛卫，以祛邪僻，以镇轰雷焉。盖辟恶车之意也。
大伞，赤质，正方，四角铜螭首，涂以黄金，紫罗表，绯绢裹。诸伞盖，宋以前皆平顶，今加金浮屠。
孔雀盖，朱漆，竿首建小盖，盖顶以孔雀毛，迳尺许，下垂孔雀尾，檐下以青黄红沥水转之，上施金浮屠，盖居竿三之一，竿涂以黄金，书西天咒语，与火轮竿义同。
卜鲁罕皇后，伯岳吾氏，驸马脱里思之女。元贞初，立为皇后。大德三年十月，授册宝。成宗多疾，后居中用事，信任相臣哈剌哈孙，大德之政，人称平允，皆后处决。京师创建万宁寺，中塑秘密佛像，其形丑怪，后以手帕蒙覆其面，寻传旨毁之。
俄有日本僧告其国遣人刺探国事者。铁木儿塔识曰：刺探在敌国固有之，今六合一家，何以刺探为。设果有之，正可令睹中国之盛，归告其主，使知响化。
历秘书丞、会福总管府治中，上疏言二月迎佛费财蠹俗，时论韪之。
三月十七日，觿宿卫宫中，西蕃僧二人至中书省，言今夕皇太子与国师来建佛事。省中疑之，俾堂出入东宫者，杂识视之，觿等皆莫识也，乃作西蕃语询二僧曰：皇太子及国师今至何处？二僧失色。又以汉语诘之，仓皇莫能对，遂执二僧属吏。讯之皆不伏，觿恐有变，乃与尚书忙兀儿、张九思，集卫士及官兵，各执弓矢以备。顷之，枢密副使张易，亦领兵驻宫外。觿问：果何为？易曰：夜后当自见。觿固问，乃附耳语曰：皇太子来诛阿合马也。夜二鼓，忽闻人马声，遥见烛笼仪仗，将至宫门，其一人前呼启关，觿谓九思曰：他时殿下还宫，必以完泽、赛羊二人先，请得见二人，然后启关。觿呼二人不应，即语之曰：皇太子平日未尝行此门，今何来此也？贼计穷，趋南门。觿留张子政等守西门，亟走南门伺之。但闻传呼省官姓名，烛影下遥见阿合马及左丞郝祯已被杀。觿乃与九思大呼曰：此贼也！叱卫士急捕之，高和尚等皆溃去，惟王着就擒。黎明，中丞也先帖木儿与觿等，驰驿往上都，以其事闻。帝以中外未安，当益严武备，遂劳使遣亟还。高和尚等寻皆伏诛。
五年，出佥江南浙西道肃政廉访司事，平江僧有憾其府判官理熙者，贿其徒，告熙赃，熙诬服。文原行部，按问得实，杖僧而释熙。
仁宗即位，浮屠妙总统有宠，敕中书官其弟五品，思明执不可。帝大怒，召见切责之，对曰：选法，天下公器。径路一开，求者杂沓。故宁违旨获戾，不忍隳祖宗成宪，使四方得窥陛下浅深也。帝心然其言，而业已许之，曰：卿可姑与之，后勿为例。乃为万亿库提举，不与散官。
海内名山大川，释、老之宫，王公贵人墓隧之碑，得玄文辞以为荣。
常德民卢甲、莫乙、汪丙同出佣，而甲误坠水死，甲弟之为僧者，欲私甲妻不得，诉甲妻与乙通，而杀其夫。乙不能明，诬服击之死，断其首弃草间，尸与仗弃谭氏家沟中。吏往索，果得髑髅，然尸与仗皆无有，而谭诬证曾见一尸，水漂去。天爵曰：尸与仗纵存，今已八年，未有不腐者。召谭诘之，则甲未死时，目已瞽，其言曾见一尸水漂去，妄也。天爵语吏曰：此乃疑狱，况不止三年。俱释之。
有僧净广，与他僧有憾，久绝往来，一日，邀广饮，广弟子急欲得师财，且苦其棰楚，潜往它僧所杀之，明日诉官，它僧不胜考掠，乃诬服，三经审录，词无异，结案待报。泽民取行凶刀视之，刀上有铁工姓名，召工问之，乃其弟子刀也，一讯吐实，即械之而出他僧，人惊以为神。
群妪聚浮屠庵，诵佛书为禳祈，一妪失其衣，适长孺出乡，妪讼之。长孺以牟麦置群妪合掌中，命绕佛诵书如初，长孺闭目叩齿，作集神状，且曰：吾使神监之矣，盗衣者行数周，麦当芽。一妪屡开掌视，长孺指缚之，还所窃衣。
二十七年，大明以骑兵出杉关，取邵武，以舟师由海道趣闽，奄至城下。柏帖穆乐知城不可守，引妻妾坐楼上，慷慨谓曰：丈夫死国，妇人死夫，义也。今城且陷，吾必死于是，若等能吾从乎？皆泣曰：有死而已，无他志也。缢而死者六人。
有十岁女，度其不能自死，则绐之曰：汝稽颡拜佛，庶保我无恙也。甫拜，即挈米囊压之死。
大和方正，不奉浮屠，老子教，冠昏丧葬，必稽朱熹家礼而行执。
十九年三月，世祖在上都，皇太子从。有益都千户王著者，素志疾恶，因人心愤怨，密铸大铜锤，自誓愿击阿合马首。会妖僧高和尚，以秘术行军中，无验而归，诈称死，杀其徒，以尸欺众，逃去，人亦莫知。着乃与合谋，以戊寅日，诈称皇太子还都作佛事，结八十余人，夜入京城。旦遣二僧诣中书省，令市斋物，省中疑而讯之，不伏。及午，着又遣崔总管矫传令旨，俾枢密副使张易发兵若干，以是夜会东宫前。易莫察其伪，即令指挥使颜义领兵俱往。着自驰见阿合马，诡言太子将至，令省官悉候于宫前。阿合马遣右司郎中脱欢察儿等数骑出关，北行十余里，遇其众，伪太子者责以无礼，尽杀之，夺其马，南入健德门。夜二鼓，莫敢何问，至东宫前，其徒皆下马，独伪太子者立马指挥，呼省官至前，责阿合马数语，着即牵去，以所袖铜锤碎其脑，立毙。继呼左丞郝祯至，杀之。囚右丞张惠。枢密院、御史台、留守司官皆遥望，莫测其故。尚书张九思自宫中大呼，以为诈，留守司达鲁花赤博敦，遂持梃前，击立马者坠地，弓矢乱发，众奔溃，多就禽。高和尚等逃去，着挺身请囚。
或云帝由地道出亡。正统五年，有僧自云南至广西，诡称建文皇帝。思恩知府岑瑛闻于朝。按问，乃钧州人杨行祥，年已九十余，下狱，阅四月死。同谋僧十二人，皆戍辽东。自后滇、黔、巴、蜀间，相传有帝为僧时往来迹。
韩林儿，栾城人，或言李氏子也。其先世以白莲会烧香惑众，谪徙永年。元末，林儿父山童鼓妖言，谓天下当大乱，弥勒佛下生。河南、江、淮间愚民多信之。颖州人刘福通与其党杜遵道、罗文素、盛文郁等复言山童，宋徽宗八世孙，当主中国。乃杀白马黑牛，誓告天地，谋起兵，以红巾为号。
时江南僧道多腴田，继之请人限五亩，余以赋民。从之。
于谦，字廷益，钱塘人。生七岁，有僧奇之曰：他日救时宰相也。
三年春，疏言：臣职在纠察刑狱。妖僧赵才兴之疏族百口，律不当坐，而抄提至京黄绂，字用章，其先封丘人成化九年迁四川左参议。久之，进左参政。按部崇庆，旋风起舆前，不得行。绂曰：此必有冤，吾当为理。风遂散。至州，祷城隍神，梦若有言州西寺者。寺去州四十里，倚山为巢，后临巨塘。僧夜杀人沉之塘下，分其赀。且多藏妇女于窟中。绂发吏兵围之，穷诘，得其状，诛僧毁其寺。仓吏倚皇亲干没官粮巨万，绂追论如法，威行部中。
河南白莲贼赵景隆自称宋王，掠归德，兰遣指挥石坚、知州张思齐等击斩之。九月，贼平，论功赉金币，增俸一级，召还理部事。
锦衣革职旗校王邦奇屡乞复职，磐言：邦奇等在正德世，贪饕搏噬，有若虎狼。其捕奸盗也，或以一人而牵十余人，或以一家而连数十家，锻炼狱词，付之司寇，谓之铸铜板。其缉妖言也，或用番役四出搜愚民诡异之书，或购奸僧潜行诱愚民弥勒之教，然后从而掩之，无有解脱，谓之种妖言。数十年内，死者填狱，生者冤号。今不追正其罪，使得保首领，亦已幸矣，尚敢肆然无忌，屡渎天听，何为者哉。且陛下收已涣之人心，奠将危之国脉，实在登极一诏。若使此辈攘臂一朝坏之，则奸人环立蜂起，堤防溃决，不知所纪极矣。宜严究治，绝祸源。帝不能从。其后邦奇卒为大历如磐言。
偏头结赛雅善天竺僧。僧言岁在鸡犬，番有厄。偏头信之，预匿山谷中。逸贼以为神，迹而拜求之，故偏头为之请。是役也，焚碉房千六百有奇，生擒贼魁三十余人，俘馘以千余计。自是群番震惊，不敢为患，边人树碑记绩焉。
初，绍恩之生也，有峨嵋僧过其门，曰：他日地有称绍者，将承是儿恩乎？因名绍恩，字汝承，其后果验。
居房山者四年。明师将抵燕，淮王贴木儿不花监国，起为承旨如故。素甫至而师入，乃趋所居报恩寺，入井。寺僧大梓力挽起之，曰：国史非公莫知。公死，是死国史也。素遂止。兵追史库，往告镇抚吴勉辈出之，元实录得无失先是，至元间，西僧嗣古妙高欲毁宋会稽诸陵。夏人杨辇真珈为江南总摄，悉掘徽宗以下诸陵，攫取金宝，裒帝后遗骨，瘗于杭之故宫，筑浮屠其上，名曰镇南，以示厌胜，又截理宗颅骨为饮器。真珈败，其资皆籍于官，颅骨亦入宣政院，以赐所谓帝师者。素在翰林时，宴见，备言始末。帝叹息良久，命北平守将购得颅骨于西僧汝纳所，谕有司厝于高坐寺西北。其明年，绍兴以永穆陵图来献，遂敕葬故陵，实自素发之云。
布政使吴印者，僧也，太祖骤贵之，宠眷甚，孟兼易之。印谒孟兼，由中门入，孟兼杖守门卒。已，又以他事与相拄。太祖先入印言，逮笞孟兼。孟兼愤，捕为印书奏者，欲论以罪。印复上书言状，太祖大怒曰：竖儒与我抗邪！械至阙下，命弃市。
史五常，内黄人。父萱，官广东佥事。卒，葬南海和光寺侧。五常方七岁，母携以归。比长。奉母至孝，常恨父不得归葬。母语之曰：尔父杉木榇内，置大钱十，尔谨志之。母殁，庐墓致毁，既终丧，往迎父榇。时相去已五十年，寺没于水久矣。五常泣祷，有老人以杖指示寺址。发地，果得父榇，内置钱如母言，乃扶归，与母合葬，复庐墓侧。正统六年旌表。
一日，渡海至田横岛，假寐神祠中，梦至一寺，当午，炊莎和肉羹食之。一老父至，惊觉。原告之梦，请占之。老父曰：若何为者？曰：寻父。老父曰：午者，正南位也，莎根附子，肉和之，附子脍也。求诸南方，父子其会乎？原喜谢去，而南逾洺、漳，至辉县带山，有寺曰梦觉，原心动。天雨雪，寒甚，卧寺门外。及曙，一僧启门出，骇曰：汝何人？曰：文安人，寻父而来。曰：识之乎？曰：不识也。引入禅堂，怜而予之粥。珣方执爨灶下，僧素知为文安人，谓之曰：若同里有少年来寻父者，若倘识其人。珣出见原，皆不相识。问其父姓名，则王珣也。珣亦呼原乳名。相抱持恸哭，寺僧莫不感动。珣曰：归告汝母，我无颜复归故乡矣。原曰：父不归，儿有死耳。牵衣哭不止。寺僧力劝之，父子相持归，夫妻子母复聚。后原子孙多仕宦者。
先是，孝肃有弟吉祥，儿时出游，去为僧，家人莫知所在，孝肃亦若忘之。一夕，梦伽蓝神来，言后弟今在某所，英宗亦同时梦。旦遣小黄门，以梦中言物色，得之报国寺伽蓝殿中，召入见。后且喜且泣，欲爵之不可，厚赐遣还。宪宗立，为建大慈仁寺，赐庄田数百顷。其后，周氏衰落，而慈仁寺庄田久犹存。
项贞女，秀水人。国子生道亨女，字吴江周应祁。精女工，解琴瑟，通列女传，事祖母及母极孝。年十九，闻周病瘵，即持斋、烯香灯礼佛，默有所祝，侍女辈窃听，微闻以身代语。一日，谓乳媪曰：未嫁而夫亡，当奈何？曰：未成妇，改字无害。女正容曰：昔贤以一剑许人，犹不忍负，况身乎？及讣闻，父母秘其事，然传吴江人来，女已喻。祖母属其母入视，女留母坐，色甚温，母释然去。夜伺诸婢熟睡，犹起以素丝约发，衣内外悉易以缟，而纫其下裳。检衣物当劳诸婢者，名标之，列诸床上。大书于几曰：上告父母，儿不得奉一日欢，今为周郎死矣。遂自缢。两家父母从其志，竟合葬焉。
李孝妇，临武人，名中姑，适江西桂廷凤。姑邓患痰疾，将不起，妇涕泣忧悼。闻有言乳肉可疗者，心识之。一日，煮药，爇香祷灶神，自割一乳，昏仆于地，气已绝。廷凤呼药不至，出视，见血流满地，大惊呼救。倾骇城市，邑长佐皆诣其庐，命亟治。俄有僧踵门曰：以室中蕲艾傅之，即愈。如其言，果苏，比求僧不复见矣。乃取乳和药奉姑，姑竟获全。
先是，又有刘允者，以正德十年奉敕往迎乌斯藏僧，所赉金宝以百余万计。廷臣交章谏，不听。允至成都，治装岁余，费又数十万，公私匮竭。既至，为番人所袭。允走免，将士死者数百人，尽亡其所赉。及归，武宗已崩，世宗用御史王钧等言，张忠、吴经发孝陵卫充军，张雄、张锐下都察院鞫治，允亦得罪。
标营白帜黑纛，自成独白鬃大纛银浮屠；左营帜白，右绯，前黑，后黄，纛随其色。
龟兹国西去洛阳八千二百八十里，俗有城郭，其城三重，中有佛塔庙千所。人以田种畜牧为业，男女皆翦发垂项。王宫壮丽，焕若神居。
三月辛未，舆驾幸同泰寺舍身。甲戌，还宫，赦天下，改元。
癸巳，舆驾幸同泰寺，设四部无遮大会，因舍身，公卿以下，以钱一亿万奉赎。
冬十月己酉，舆驾还宫，大赦，改元。
秋九月辛巳，朱雀航华表灾。癸巳，幸同泰寺，设四部无遮大会。上释御服，披法衣，行清净大舍，以便省为房，素床瓦器，乘小车，私人执役。甲午，升讲堂法坐，为四部大众开涅槃经题。癸卯，群臣钱一亿万奉赎皇帝菩萨大舍，僧众默许。乙巳，百辟诣寺东门奉表，请还临宸极，三请乃许。帝三答书，前后并称顿首。
冬十月己酉，又设四部无遮大会，道俗五万余人。会毕，帝御金辂还宫，御太极殿，大赦，改元二年夏四月癸丑，幸同泰寺，设平等会。庚申，大雨雹冬十月己酉，上幸同泰寺，升法坐，为四部众说涅槃经，迄于乙卯十一月乙未，上幸同泰寺，升法座，为四部众说般若经，迄于十二月辛丑。
冬十月己酉，行幸同泰寺，高祖升法座，为四部众说大般若涅槃经义，迄于乙卯。前乐山县侯萧正则有罪流徙，至是招诱亡命，欲寇广州，在所讨平之。
十一月乙未，行幸同泰寺，高祖升法座，为四部众说摩诃般若波罗蜜经义，讫于十二月辛丑。
二月癸未，行幸同泰寺，设四部大会，高祖升法座，发金字摩诃波若经题，讫于己丑。
二月癸未，幸同泰寺，设四部大会，升法坐，发金字般若经题。讫于己丑。
夏四月庚子，波斯国遣使朝贡。壬戌，幸同泰寺，铸十方银像，并设无碍会三月庚申，诏求谠言，及令文武在位举士。戊寅，帝幸同泰寺，设平等法会秋九月辛亥，幸同泰寺，设四部无碍法会。
冬十月乙亥，诏大举北侵。壬午幸同泰寺，设无碍大会。
夏五月癸未，幸同泰寺，铸十方金铜像，设无碍法会。
辛卯，舆驾幸阿育王寺，赦天下。
八月，辛卯，幸阿育王寺，设无碍法喜食，大赦。
癸亥。诏以东冶徒李胤之降如来真形舍利，大赦天下。
秋七月癸亥，诏以东冶徒李胤之降象牙如来真形，大赦。
五月己卯，河南王遣使朝，献马及方物，求释迦像并经论十四条。敕付像并制旨涅槃、般若、金光明讲疏一百三卷。
是岁，宕昌，蠕蠕、高丽、百济、滑国各遣使朝贡。百济求涅槃等经疏及医工、画师、毛诗博士，并许之。
辛丑，哭于修陵。壬寅，于皇基寺设法会，诏赐兰陵老少位一阶，并加颂赉。
，庚戌，法驾出同泰寺大会，停寺省，讲金字三慧经。
，夏四月丙戌，于同泰寺解讲，设法会。大赦，改元。孝悌力田为父后者赐爵一级，赉宿卫文武各有差。是夜，同泰寺灾。
三月乙巳，大赦。庚戌，幸同泰寺讲金字三慧经，仍施身。
夏四月丙戌，皇太子以下奉赎，仍于同泰寺解讲，设法会，大赦，改元。是夜，同泰寺灾。
三月庚子，高祖幸同泰寺，设无遮大会，舍身，公卿等以钱一亿万奉赎夏四月丁亥，舆驾还宫，大赦天下，改元，孝悌力田为父后者赐爵一级，在朝群臣宿卫文武并加颁赉。
三月庚子，幸同泰寺，设无遮大会。上释御服，服法衣，行清净大舍，名曰羯磨。五明殿为房，设素木床、葛帐、土瓦器，乘小舆，私人执役。乘舆法服，一皆屏除。乙巳，帝升光严殿讲堂，坐师子座，讲金字三慧经，舍身。
夏四月庚午，群臣以钱一亿万奉赎皇帝菩萨，僧众默许。戊寅，百辟诣凤庄门奉表，三请三答，顿首，并如中大通元年故事。
及居帝位，即于钟山造大爱敬寺，青溪边造智度寺，又于台内立至敬等殿。又立七庙堂，月中再过，设净馔。每至展拜，恒涕泗滂沲，哀动左右。加以文思钦明，能事毕究，少而笃学，洞达儒玄。虽万机多务，犹卷不辍手，燃烛侧光，常至戊夜。兼笃信正法，尤长释典，制涅槃、大品、净名、三慧诸经义记，复数百卷。听览余闲，即于重云殿及同泰寺讲说，名僧硕学、四部听众，常万余人不饮酒，不听音声，非宗庙祭祀、大会飨宴及诸法事，未尝作乐。
及居帝位，即于钟山造大爱敬寺，青溪边造智度寺，于台内立至敬等殿，又立七庙堂。月中再设馔，每至殿拜，涕泗滂沱，哀动左右晚乃溺信佛道，日止一食，膳无鲜腴，惟豆羹粝饭而已。或遇事拥，日傥移中，便嗽口以过。制涅槃、大品、净名、三慧诸经义记数百卷。听览余闲，即于重云殿及同泰寺讲说，名僧硕学，四部听众，常万余人。
身衣布衣，木绵皂帐，一冠三戴，一被二年。自五十外便断房室，后宫职司贵妃以下，六宫纬褕三翟之外，皆衣不曳地，傍无锦绮。不饮酒，不听音声，非宗庙祭祀、大会飨宴及诸法事，未尝作乐。
史臣侍中、郑国公魏征曰：高祖多艺多才大修文教，盛饰礼容，鼓扇玄凤，阐扬儒业然不能息末敦本，斫凋为朴，慕名好事，崇尚浮华，抑扬孔、墨，流连释、老。或经夜不寝，或终日不食，非弘道以利物，惟饰智以惊愚。且心未遗荣，虚厕苍头之伍；高谈脱屣，终恋黄屋之尊。
贵嫔性仁恕及高祖弘佛教，贵嫔奉而行之，屏绝滋腴，长进蔬膳。受戒日，甘露降于殿前，方一丈五尺。高祖所立经义，皆得其指归。尤精净名经。所受供赐，悉以充法事。
贵嫔性仁恕，及居宫接驭，自下皆得其欢心。不好华饰，器服无珍丽。未尝为亲戚私谒。及武帝弘佛教，贵嫔长进蔬膳。受戒日，甘露降于殿前，方一丈五尺。帝所立经义，皆得其指归，尤精净名经。
帝既笃敬佛法，又制善哉、大乐、大欢、天道、仙道、神王、龙王、灭过恶、除爱水、断苦轮等十篇，名为正乐，皆述佛法。又有法乐童子伎、童子倚歌焚呗，设无遮大会则为之。
大通元年八月甲申，月掩填星。闰月癸酉，又掩之。占曰：有大丧，天下无主，国易政。其后中大通元年九月癸巳，上又幸同泰寺舍身，王公以一亿万钱奉赎。十月己酉还宫，大赦，改元。中大通三年，太子薨，皆天下无主、易政及大丧之应。
梁武暮年，不以政事为意，君臣唯讲佛经、谈玄而已。朝纲紊乱，令不行，言不从之咎也。其后果至侯景之乱。
武帝年老，厌于万机，又专精佛戒，每断重罪，则终日弗怿。
虽在蒙尘，斋戒不废，衣疾不能进膳，盥漱如初。皇太子日中再朝，每问安否，涕泗交面。贼臣侍者，莫不掩泣始天监中，沙门释宝志为诗曰：昔年三十八，今年八三十，四中复有四，城北火酣酣。帝使周舍封记之。及中大同元年，同泰寺灾，帝启封见舍手迹，为之流涕。帝生于甲辰，三十八，克建邺之年也。遇灾岁实丙寅，八十三矣。四月十四日而火，火起之始，自浮屠第三层。三者，帝之昆季次也。帝恶之，召太史令虞履筮之，遇川。履曰：无害。其繇云：西南得朋，东北丧朋，安贞吉。文言云：东北丧朋，乃终有庆。帝曰：斯魔鬼也。酉应见卯，金来克木，卯为阴贼。鬼而带贼，非魔何也。孰为致之？酉为口舌，当乎说位。说言乎兑，故知善言之口，宜前为法事。于是人人赞善，莫不从风。或刺血洒地，或刺血书经，穿心然灯，坐禅不食。及太清元年，帝舍身光严、重云殿，游仙化生皆震动，三日乃止。当时谓之祥瑞。识者以非动而动，在鸿范为妖。以比石季龙之败，殿壁画人颈皆缩入头之类。
时海中浮鹄山，去余姚岸可千余里，上有女人年三百岁，有女官道士四五百人，年并出百，但在山学道。遣使献红席。帝方舍身时，其使适至，云此草常有红鸟居下，故以为名。观其图状，则鸾鸟也。时有男子不知何许人，于大众中自割身以饴饥鸟，血流遍体，而颜色不变。又沙门智泉铁钩挂体，以然千灯，一日一夜，端坐不动，开讲日，有三足鸟集殿之东户，自户适于西南悬楣，三飞三集。白雀一，见于重云阁前连理树。又有五色云浮于华林园昆明池上。帝既流遁益甚，境内化之，遂至丧亡云。
中大通元年，梁武帝幸同泰寺舍身，敕勉撰仪注。勉以先无此礼，召之伟草具其仪。
少时又尝至其西沮田舍，有沙门造之乞，元起问田人曰有稻几何？对曰：二十斛。元起悉以施之。时人称其有大度。
子法才，字元备，幼与弟法藏俱有美名高祖嘉其清节，曰：居职若斯，可以为百城表矣。即日迁太舟卿。寻除南康内史，耻以让俸受名，辞不拜。俄转云骑将军、少府卿。出为信武长史、江夏太守。因被代，表便道还乡。至家，割宅为寺，栖心物表。
业性敦笃，所在留惠。深信因果，笃诚佛法，高祖每嘉叹之。
普通五年，坐于宅内铸钱，为有司所奏，下廷尉，得免死，徙临海郡。行至上虞，有敕追还，且令受菩萨戒。昱既至，恂恂尽礼，改意蹈道，持戒又精洁，高祖甚嘉之，以为招远将军、晋陵太守。下车励名迹，除烦苛，明法宪，严于奸吏，优养百姓，旬日之间，郡中大化子野在禁省十余年，静默自守，未尝有所请谒，外家及中表贫乏，所得俸悉分给之末年深信释氏，持其孝戒，终身饭麦食蔬子野少时又敕撰众僧传二十卷。
中大通五年二月，高祖幸同泰寺开讲，设四部大会，众数万人，南越所献驯象，忽于众中狂逸，乘舆羽卫及会皆骇散，惟盾与散骑郎裴之礼嶷然自若，高祖甚嘉焉。
中大通五年，帝幸同泰寺开讲，设四部大会，众数万人。南越所献驯象忽于众中狂逸，众皆骇散，唯盾与散骑侍郎裴之礼嶷然自若，帝甚嘉焉。
初，衍崇信佛道，于建业起同泰寺，又于故宅立光宅寺，于钟山立大爱敬寺，兼营长干二寺，皆穷工极巧，殚竭财力，百姓苦之。曾设斋会，自以身施同泰寺为奴，其朝臣三表不许，于是内外百官共敛珍宝而赎之。衍每礼佛，舍其法服，着乾陀袈裟。令其王侯子弟皆受佛诫，有事佛精苦者，辄加以菩萨之号。其臣下奏表上书亦称衍皇帝菩萨。衍所部刺史郡守初至官者，皆责其上礼献物，多者便云称职，所贡微少，言为弱惰。故其牧守，在官皆竞事聚敛，劫剥细民，以自封殖，多妓妾、梁肉、金绮。百姓怨苦，咸不聊生。又发召兵士，皆须锁械，不尔便即逃散。其王侯贵人，奢淫无度，弟兄子侄，侍妾或及千数，至乃回相赠遗。其风俗颓丧，纲维不举若此。衍自以持戒，乃至祭其祖祢，不设牢牲，时人皆窃云，虽僭司王者，然其宗庙实不血食矣。衍未败前，灾其同泰寺，衍祖父墓前石麟一旦亡失，识者咸知其将灭也。
时明帝不重儒术，曼容宅在瓦官寺东，施高坐于听事，有宾客辄升高坐为讲说，生徒常数十百人。
庚辰，诏出佛牙于杜姥宅，集四部设无遮大会，高祖亲出阙前礼拜。初，齐故僧统法献于乌缠国得之，常在定林上寺，梁天监末，为摄山庆云寺沙门慧兴保藏，慧兴将终，以属弟慧志，承圣末，慧志密送于高祖，至是乃出。
己亥，甘露降于钟山松林，弥满岩谷。庚子，开善寺沙门采之以献，敕颁赐群臣。
而居处俭约，衣服无锦绣之饰，左右近侍才百许人，唯寻阅图史、诵佛经为事。
其王着法服，加璎珞，如佛像之饰。出则乘象，吹螺击鼓，罩吉贝伞，以吉贝为幡旗。国不设刑法，有罪者使象踏杀之，其大姓号婆罗门。嫁娶必用八月，女先求男，由贱男而贵女也。同姓还相婚姻，使婆罗门引婿见妇，握手相付，咒曰吉利吉利，以为成礼。死者焚之中野，谓之火葬。
林邑，其先所出，事具南史王死，七日而葬；有官者，三日；庶人，一日。皆以函盛尸，鼓舞导从，舆至水次，积薪焚之。收其余骨，王则内金瓮中，沉之于海；有官者，以铜瓮，沉之海口；庶人以瓦，送之于江。男女皆截发，哭至水次，尽哀而止，归则不哭。每七日，燃香散花，复哭尽哀而止，百日、三年，皆如之。人皆奉佛，文字同于天竺。
其国俗，居处为阁，名曰干阑。门户皆北向，书树叶为纸。男女皆以横幅古贝绕腰以下，谓之干漫，亦曰都漫。穿耳贯小环。贵者着革屣，贱者跣行。自林邑、扶南以南诸国皆然也。其王者着法服，加璎珞，如佛像之饰。出则乘象，吹螺击鼓，罩古贝伞，以古贝为幡旗。国不设刑法，有罪者使象蹋杀之。其大姓号婆罗门，嫁娶必用八月。女先求男，由贱男而贵女。同姓还相婚姻。使婆罗门引婿见妇，握手相付，咒曰吉利吉利为成礼。死者焚之中野，谓之火葬。其寡妇孤居，散发至老。国王事尼乾道，铸金银人像大十围。
王死七日而葬，有官者三日，庶人一日。皆以函盛尸，鼓舞导从，舆至水次，积薪焚之。收其余骨，王则内金罂中，沉之于海；有官者以铜罂，沉之于海口；庶人以瓦，送之于江。男女皆截发，随丧至水次，尽哀而止，归则不哭。每七日，然香散花，复哭，尽哀而止，尽七七而罢，至百日，三年，亦如之。人皆奉佛，文字同于天竺。
俗有文字，尤信佛法，人多出家。父母死，子则剔发而哭，以棺盛尸，积柴燔柩，收其灰，藏于金瓶，送之水中。
王亦能作天竺书，书可三千言，说其宿命所由，与佛经相似，并论善事天监二年，跋摩复遣使送珊瑚佛像，并献方物今其国人皆丑黑，拳发。所居不穿井，数十家共一池引汲之。俗事天神，天神以铜为像，二面者四手，四面者八手，手各有所持，或小儿，或鸟兽，或日月。其王出入乘象，嫔侍亦然。王坐则偏踞翘膝，垂左膝至地，以白叠敷前，设金盆香炉于其上。国俗，居丧则剃除须发。列者有四葬：水葬则投之江流，火葬则焚为灰烬，土葬则瘗埋之，鸟葬则弃之中野，人性贪吝，无礼义，男女恣其奔随普通元年，中大通二年，大同元年，累遣使献方物。五年，复遣使献生犀。又言其国有佛发，长一丈二尺，诏遣沙门释云宝随使往迎之。
先是，三年八月，高祖改造阿育王寺塔，出旧塔下舍利及佛爪发，发青绀色，众僧以手伸之，随手长短，放之则旋屈为蠡形。案僧伽经云：佛发青而细，犹如藕茎丝。佛三昧经云：我昔在宫沐头，以尺量发，长一丈二尺，放已右旋，还成蠡文。则与高祖所得同也。
阿育王即铁轮王，王阎浮提，一天下，佛灭度后，一日一夜，役鬼神造八万四千塔，此即一也。吴时有尼居其地，为小精舍，孙綝寻毁除之，塔亦同泯。吴平后，诸道人复于旧处建立焉。晋中宗初渡江，更修饰之，至简文咸安中，使沙门安法师程造小塔，未及成而亡，弟子僧显继而修立。至孝武太元九年，上金相轮及承露。
其后西河离石县有胡人刘萨何遇疾暴亡，而心下犹暖，其家未敢便殡，经十日更苏。说云：有两吏见录，向西北行，不测远近，至十八地狱，随报重轻，受诸楚毒。见观世音语云：汝缘未尽，若得活，可作沙门。洛下、齐城、丹阳、会稽并有阿育王塔，可往礼拜。若寿终，则不堕地狱。语竟，如堕高岩，忽然醒寤。因此出家，名慧达。游行礼塔，次至丹阳，未知塔处，乃登越城四望，见长干里有异气色，因就礼拜，果是阿育王塔所，屡放光明。由是定知必有舍利，乃集众就掘之，入一丈，得三石碑，并长六尺。中一碑有铁函，函中有银函，函中又有金函，盛三舍利及爪发各一枚，发长数尺。即迁舍利近北，对简文所造塔西，造一层塔。十六年，又使沙门僧尚伽为三层，即高祖所开者也。初穿土四尺，得龙窟及昔人所舍金银钸钏钗镊等诸杂宝物。可深九尺许，方至石磉，磉下有石函，函内有铁壶，以盛银坩，坩内有金镂罂，盛三舍利，如粟粒大，圆正光洁，函内又琉璃碗，内得四舍利及发爪，爪有四枚，并为沉香色。至其月二十七日，高祖又到寺礼拜，设无碍大会，大赦天下。是日，以金钵盛水泛舍利，其最小者隐钵不出，高祖礼数十拜，舍利乃于钵内放光，旋回久之，乃当钵中而止。高祖问大僧正慧念：今日见不可思议事不？慧念答曰：法身常住，湛然不动。高祖曰：弟子欲请一舍利还台供养。至九月五日，又于寺设无碍大会，遣皇太子王侯朝贵等奉迎。是日，凤景明和，京师倾属，观者百数十万人。所设金银供具等物，并留寺供养，并施钱一千万为寺基业。至四年九月十五日，高祖又至寺设无碍大会，竖二刹，各以金罂，次玉罂，重盛舍利及爪发，内七宝塔中。又以石函盛宝塔。分入两刹下，及王侯妃主百姓富室所舍金、银、钸、钏等珍宝充积。
十一年十一月二日，寺僧又请高祖于寺发般若经题，尔夕二塔俱放光明，敕镇东将军邵陵王纶制寺大功德碑文。
先是，二年，改造会稽鄮县塔，开旧塔舍利，遣光宅寺释敬脱等四僧及舍人孙照暂迎还台，高祖礼拜竟，即送还县入新塔下，此县塔亦是刘萨何所得也。
晋咸和中，丹阳尹高悝行至张侯桥，见浦中五色光长数尺，不知何怪，乃今人于光处掊视之，得金像，未有光趺。悝乃下车，载像还，至长干巷首，牛不肯进，悝乃令驭人任牛所之，牛径牵车至寺，悝因留像付寺僧。每至中夜，常放光明，又闻空中有金石之响。经一岁，捕鱼人张系世，于海口忽见铜花趺浮出水上，系世取送县，县以送台，乃施像足，宛然合。会简文咸安元年，交州合浦人董宗之采珠没水，于底得佛光艳，交州押送台，以施像，又合焉。自咸和中得像，至咸安初，历三十余年，光趺始具。
初，高悝得像后，西域胡僧五人来诣悝，曰：昔于天竺得阿育王造像，来至邺下，值胡乱，埋像于河边，今寻觅失所。五人尝一夜俱梦见像曰：已出江东，为高悝所得。悝乃送此五僧至寺，见像嘘欷涕泣，像便放光，照烛殿宇。又瓦官寺慧邃欲模写像形，寺主僧尚虑亏损金色，谓邃曰：若能令像放光，回身西向，乃可相许。慧邃便恳到拜请，其夜像即转坐放光，回身西向，明旦便许模之。像趺先有外国书，莫有识者，后有三藏那求跋摩识之，云是阿育王为第四女所造也。及大同中，出旧塔舍利，敕市寺侧数百家宅地，以广寺域，造诸堂殿并瑞像周回阖等，穷于轮奂焉。其图诸经变，并吴人张繇丹青运手。繇丹青之工，一时冠绝。
齐永明中，王憍陈如阇邪跋摩遣使贡献。梁天监二年，跋摩复遣使送珊瑚佛像，并献方物，诏授安南将军、扶南王。
其国人皆丑黑拳发，所居不穿井，数十家共一池引汲之。俗事天神，天神以铜为像，二而者四手，四面者八手，手各有所持。或小儿，或鸟兽，或日月。其王出入乘象，嫔侍亦然。王坐则偏踞翘膝，垂左膝至地，以白叠敷前，设金盆香炉于其上。国俗，居丧则剃除须发。死者有四葬：水葬则投之江流，火葬则焚为灰烬，土葬则瘗埋之，鸟葬则弃之中野。人性贪吝无礼义，男女恣其奔随。
十年、十三年，跋摩累遣使贡献，其年死。庶子留陀跋摩杀其嫡弟自立。十六年，遣使竺当抱老奉表贡献。十八年，复遣使送天竺旃檀瑞像、婆罗树叶；并献火齐珠，郁金、苏合等香。普通元年、中大通二年、大同元年，累遣使献方物。五年，复遣使献生犀。又言其国有佛发，长一丈二尺。诏遣沙门释云宝随使往迎之。
先是，三年八月，武帝改造阿育王佛塔，出旧塔下舍利及佛爪发，发青绀色，众僧以手伸之，随手长短，放之则旋屈为蠡形。按僧伽经云：佛发青而细，犹如藕茎丝。佛三昧经云：我昔在宫沐头，以尺量发，长一丈二尺。放已右旋，还成蠡文。则与帝所得同也。阿育王即铁轮王，王阎浮提一天下。佛灭度后，一日一夜，役鬼神造八万四千塔，此即其一。吴时有尼居其地为小精舍，孙綝寻毁除之，塔亦同灭。吴平后，诸道人复于旧处建立焉。晋元帝初度江，更修饰之。至简文咸安中，使沙门安法程造小塔，未及成而亡。弟子僧显继而修立，至孝武太元九年，上金相轮及承露。
其后，有西河离石县胡人刘萨何遇疾暴亡，而心犹暖，其家未敢便殡，经七日更苏。说云：有两吏见录，向西北行，不测远近。至十八地狱，随报重轻，受诸楚毒。观世音语云：汝缘未尽，若得活可作沙门。洛下、齐城、丹阳、会稽并有阿育王塔，可往礼拜。若寿终则不坠地狱。语竟如坠高岩，忽然醒悟。因此出家名慧达。游行礼塔，次至丹阳，未知塔处，及登越城四望，见长干里有异气，因就礼拜，果是先阿育王塔所，屡放光明，由是定知必有舍利。乃集众就掘入一丈，得三石碑，并长六尺。中一碑有铁函，函中有银函，函中又有金函，盛三舍利及发爪各一枚，发长数尺。即迁舍利近北对简文所造塔西造一层塔。十六年，又使沙门僧尚加为三层。即是武帝所开者也。初穿土四尺，得龙窟及昔人所舍金银环钏钗镊等诸杂宝物。可深九尺许至石头磉，磉下有石函，函内有铁壶以盛银坩，坩内有金镂罂盛三舍利如粟粒大，圆正光洁。函内有琉璃碗，碗内得四舍利及发爪。爪有四枚，并为沉香色。至其月二十七日，帝又到寺礼拜，设无碍大会，大赦。是日以金钵盛水泛舍利，其最小者隐不出，帝礼数十拜，舍利乃于钵内放光，旋回久之，乃当中而止。帝问大僧正慧念曰：见不可思议事不？慧念答曰：法身常住，湛然不动。帝曰：弟子欲请一舍利还台供养。至九月五日，又于寺设无碍大会，遣皇太子王侯朝贵等奉迎。是日风景明净，倾都观属。所设金银供具等物，并留寺供养，并施钱一千万为寺基业。至四年九月十五日，帝又至寺设无碍大会，竖二刹，各以金罂，次玉罂，重盛舍利及爪发内七宝塔内。又以石函盛宝塔，分入两刹刹下，及王侯妃主百姓富室所舍金银环钏等珍宝充积。十一年十一月二日，寺僧又请帝于寺发般若经题。尔夕二塔俱放光明，敕镇东邵陵王纶制寺大功德碑文。先是，二年改造会稽鄮县塔，开旧塔中出舍利，遣光宅寺释敬脱等四僧及舍人孙照暂迎还台。帝礼拜竟，即送还县，入新塔下，此县塔亦是刘萨何所得也。
晋咸和中，丹阳尹高悝行至张侯桥，见浦中五色光长数尺，不知何怪，乃令人于光处得金像，无有光趺。悝乃下车载像还至长干巷首，牛不肯进，悝乃令驭人任牛所之，牛径牵至寺，悝因留付寺僧。每至夜中，常放光明，又闻空中有金石之响。经一岁，临海渔人张系世于海口忽见有铜花趺浮出，取送县，县人以送台，乃施像足，宛然合。会简文咸安元年，交州合浦人董宗之采珠没水底，得佛光焰，交州送台，以施于像，又合焉。自咸和中得像，至咸安初，历三十余年，光趺始具。
初高悝得像，后有西域胡僧五人来诣悝曰：昔于天竺得阿育王造像，来至邺下，逢胡乱，埋于河边。今寻觅失所。五人尝一夜俱梦见像曰：已出江东，为高悝所得。悝乃送此五僧至寺，见像歔欷涕泣，像便放光，照烛殿宇。又瓦官寺慧邃欲摸写像形，寺主僧尚虑损金色，谓邃曰：若能令像放光，回身西向，乃可相许。慧邃便恳拜请。其夜像即转坐放光，回身西向。明旦便许摸之。像趺先有外国书，莫有识者，后有三藏那跋摩识之，云是阿育王为第四女所造也。
及大同中，出旧塔舍利，敕市寺侧数百家宅地以广寺域，造诸堂殿并瑞像周回阁等，穷于轮奂焉。其图诸经变，并吴人张繇运手。繇丹青之工，一时冠绝。
槃槃国，宋文帝元嘉，孝武孝建、大明中，并遣使贡献。大通元年，其王使使奉表曰：扬州阎浮提震旦天子：万善庄严，一切恭敬，犹如天净无云，明耀满目，天子身心清净，亦复如是。道俗济济，并蒙圣王光化，济度一切，永作舟航，臣闻之庆善。我等至诚敬礼常胜天子足下，稽首问讯。今奉薄献，愿垂哀受。中大通元年五月，累遣使贡牙像及塔，并献沉檀等香数十种。六年八月，复使送菩提国真舍利及画塔，并献菩提树叶、詹糖等香。
槃槃国，元嘉、孝建、大明中，并遣使贡献。梁中大通元年、四年，王使使奉表累送佛牙及画塔，并献沉檀等香数十种。六年八月，复遣使送菩提国舍利及画塔图，并菩提树叶、詹糖等香。
丹丹国，中大通二年，其王遣使奉表曰：伏承圣主至德仁治，信重三宝，佛法兴显，众僧殷集，法事日盛，威严整肃。朝望国执，慈悯苍生，八方六合，莫不归服。化邻诸天，非可言喻。不任庆善，若暂奉见尊足。谨奉送牙像及塔各二躯，并献火齐珠、古贝、杂香药等。
丹丹国，中大通三年，其王遣使奉表送牙像及画塔二躯，并献火齐珠、古贝、杂香药等。大同元年，复遣使献金银、琉璃、杂宝、香药等物。
干陀利国，在南海洲上天监元年，其王瞿昙修跋阤罗以四月八日梦见一僧，谓之曰：中国今有圣主，十年之后，佛法大兴。汝若遣使贡奉敬礼，则土地丰乐，商旅百倍；若不信我，则境土不得自安。修跋阤罗初未能信，既而又梦此僧曰：汝若不信我，当与汝往观之。乃于梦中来至中国，拜觐天子。既觉，心异之。阤罗本工画，乃写梦中所见高祖容质，饰以丹青，仍遣使并画工奉表献玉盘等物。使人既至，模写高祖形以还其国，比本画则符同焉。因盛以宝函，日加礼敬。后跋阤死。子毗邪跋摩立。十七年，遣长史毗员跋摩奉表曰：常胜天子陛下；诸佛世尊，常乐安乐，六通三达，为世间尊，是名如来。应供正觉，遗形舍利，造诸塔像，庄严国土，如须弥山。邑居聚落，次第罗满，城郭馆宇，如忉利天宫。具足四兵，能伏怨敌。国土安乐，无诸患难，人民和善，受化正法，庆无不通。犹处雪山，流注雪水，八味清净，百川洋溢，周回屈曲，顺趋大海，一切众生，咸得受用。于诸国土，殊胜第一，是名震旦。大梁扬都天子，仁阴四海，德合天心，虽人是天，降生护世，功德宝藏，救世大悲，为我尊生，威仪具足。是故至诚敬礼天子足下，稽首问讯。奉献金芙蓉、杂香药等，愿垂纳受。普通元年，复遣使献方物。
渴槃阤国，在葱岭东，朱驹波西。河经其国，东北流。有高山，夏积霜雪。亦事佛道。附于厌哒鸟苌国，在赊弥南。北有葱岭，南至天竺。婆罗门胡为其上族。婆罗门多解天文吉凶之数，其王动则访决焉。土多林果，引水灌田，丰稻麦。事佛，多诸寺塔，事极华丽。人有争诉，服之以药，曲者发狂，直者无恙。为法不杀，犯死罪唯徙于灵山。西南有檀特山，山上立寺，以驴数头运食，山下无人控御，自知往来也。
乾陀国，在乌苌西，本名业波，为厌哒所破，因改焉所都城东南七里有佛塔，高七十丈，周三百步，即所谓雀离佛图也。
干陀利国，在南海洲上，其俗与林邑、扶南略同，出斑布、古贝、槟榔宋孝武世，王释婆罗那邻陀遣长史竺留陀献金银宝器。梁天监元年，其王瞿昙修跋陀罗以四月八日梦一僧谓曰：中国今有圣主，十年之后，佛法大兴。汝若遣使贡奉礼敬，则土地丰乐，商旅百倍；若不信我，则境土不得自安。初未之信，既而又梦此僧曰：汝若不信我，当与汝往观。乃于梦中至中国拜觐天子。既觉心异之，陀罗本工画，乃写梦中所见武帝容质，饰以丹青，仍遣使画工奉表献玉盘等物。使人既至，摸写帝形以还其国，比本画则符同焉。因盛以宝函，日加敬礼。
狼牙修国，在南海中天监十四年，遣使阿撤多奉表曰：大吉天子足下：离淫怒凝，哀悯众生，慈心无量。端严相好，身光明朗，如水中月，普照十方。眉间白毫，其白如雪，其色照曜，亦如月光。诸天善神之所供养，以垂正法宝，梵行众增，庄严都邑。城阁高峻，如干阤山。楼观罗列，道途平正。人民炽盛，快乐安稳。着种种衣，犹如天服。于一切国，为极尊胜。天王悯念群生，民人安乐，慈心深广，律仪清净，正法化治，供养三宝，名称宣扬，布满世界，百姓乐见，如月初生。譬如梵王，世界之主，人天一切，莫不归依。敬礼大吉天子足下，犹如现前，忝承先业，庆嘉无量。今遣使问讯大意。欲自往，复畏大海风波不达。今奉薄献，愿大家曲垂领纳。
婆利国，在广州东南海中洲上王乃用班丝布，以璎珞绕身，头着金冠高尺余，形如弁，缀以七宝之饰。带金装剑，偏坐金高坐，以银蹬支足。侍女皆为金花杂宝之饰，或持白毦拂及孔雀扇。王出，以象驾舆，舆以杂香为之，上施羽盖珠帘，其导从吹螺击鼓。王姓憍陈如，自古未通中国。问其先及年数不能记焉，而言白净王夫人即其国女也。
天监十六年，遣使奉表曰：伏承圣王信重三宝，兴立塔寺，校饰庄严，周遍国土。四衢平坦，清净无秽。台殿罗列，状若天宫，壮丽微妙，世无与等。圣王出时，四兵具足，羽仪导从，布满左右。学徒皆至，三乘竞集，敷说正法，云布雨润大梁扬都圣王无等，临覆上国，有大慈悲，子育万民。平等忍辱，怨亲无二。加以周穷，无所藏积。靡不照烛，如日之明；无不受乐，犹如净月。宰辅贤良，群臣贞信，尽忠奉上，心无异想。伏惟皇帝是我真佛，臣是婆利国主，今敬稽首礼圣王足下，惟愿大王知我此心。此心久矣，非适今也。山海阻远，无缘自达，今故遣使献金席等，表此丹诚。
中天竺国，在大月支东南数千里，地方三万里，一名身毒郁金独出罽宾国，华色正黄而细，与芙蓉华裹被莲者相似。国人先取以上佛寺，积日香槁，乃粪去之，贾人从寺中征雇，以转卖与佗国也至桓帝延熹二年，四年，频从日南徼外来献。魏、晋世，绝不复通。唯吴时扶南王范旃遣亲人苏物使其国，从扶南发投拘利口，循海大湾中正西北入历湾边数国，可一年余到天竺江口，逆水行七千里乃至焉。天竺王惊曰：海滨极远，犹有此人。即呼令观视国内，仍差陈、宋等二人以月支马四匹报旃，遣物等还，积四年方至。其时吴遣中郎康泰使扶南，及见陈、宋等，具问天竺土俗，云佛道所兴国也天监初，其王屈多遣长史竺罗达奉表曰：伏闻彼国据江傍海，山川周固，从妙悉备，庄严国土，犹如化城。宫殿壮饰，街巷平坦，人民充满，欢娱安乐。大王出游，四兵随从，圣明仁爱，不害众生。国中臣民，循行正法，大王仁圣，化之以道，慈悲群生，无所遗弃。常修净戒，式导不及，无上法船，沉溺以济。百官氓庶，受乐无恐。诸天护持，万神侍从，天魔降服，莫不归仰。王身端严，如日初出，仁泽普润，犹如大云，于彼震旦，最为殊胜。臣之所住国土，首罗天守护，令国安乐。王王相承，未曾断绝。国中皆七宝形像，众妙庄严，臣自修检，如化王法。臣名屈多，奕世王种。惟愿大王圣体和平。今以此国群臣民庶，山川珍重，一切归属，五体投地，归诚大王。使人竺达多由来忠信，是故今遣。大王若有所须珍奇异物，悉当奉送。此之境土，便是大王之国，王之法令善道，悉当承用。愿二国信使往来不绝。此信返还，愿赐一使，具宣圣命，备敕所宜。款至之诚，望不空返，所白如允，愿加采纳。今奉献琉璃唾壶、杂香、古贝等物。
嘉维、舍卫、叶波等国郁金独出罽宾国，华色正黄而细，与芙蓉华裹被莲者相似。国人先取以上佛寺，积日槁乃粪去之，贾人以转与他国也其时吴遣中郎康泰使扶南，及见陈、宋等，具问天竺土俗，云：佛道所兴国也。人敦庞，土饶沃，其王号茂论。所都城郭，水泉分流，绕于渠堑，下注大江。其宫殿雕文镌刻，街曲市里，屋舍楼观，钟鼓音乐，服饰香华，水陆通流，百贾交会，器玩珍玮，恣心所欲。左右嘉维、舍卫、叶波等十六大国，去天竺或二三千里，共尊奉之，以为在天地之中。
师子国，天竺旁国也晋义熙初，始遣献玉像，经十载乃至。像高四尺二寸，玉色洁润，形制殊特，殆非人工。此像历晋、宋世在瓦官寺，寺先有征士戴安道手制佛像五躯，及顾长康维摩画图，世人谓为三绝。至齐东昏，遂毁玉像，前截臂，次取身，为嬖妾潘贵妃作钗钏。宋元嘉六年，十二年，其王刹利摩诃遣使贡献。
大通元年，后王伽叶伽罗诃梨邪使奉表曰：我先王以来，唯以修德为本，不严而治。奉事正法道天下，欣人为善，庆若己身，欲与大梁共弘三宝，以度难化。信还，伏听告敕。今奉薄献，愿垂纳受。
师子国，天竺旁国也晋义熙初，始遣使献玉像，经十载乃至。像高四尺二寸，玉色洁润，形制殊特，殆非人工。此像历晋、宋在瓦官寺，先有征士戴安道手制佛像五躯，及顾长康维摩画图，世人号之三绝。至齐东昏遂毁玉像，前截臂，次取身，为嬖妾潘贵妃作钗钏。
百济者，其先东夷有三韩国，一曰马韩，二曰辰韩，三曰弁韩中大通六年，大同七年，累遣使献方物；并请涅槃等经义、毛诗博士，并工匠、画师等，敕并给之。
中大通六年、大同七年，累遣使献方物，并请涅槃等经义、毛诗博士并工匠画师等，并给之。
扶桑国者，齐永元元年，其国有沙门慧深来至荆州，说云：其俗旧无佛法，宋大明二年，罽宾国尝有比丘五人游行至其国，流通佛法、经像，教令出家，风俗遂改。慧深又云：扶桑东千里有女国扶桑国，在昔未闻也。普通中，有道人称自彼而至，其言元本尤悉，故并录焉。
尤敬佛法大同七年，又献外国刻玉佛。
于阗国，在且末西北自外风俗物产，与龟兹略同。俗重佛法，寺塔、僧尼甚众。王尤信尚，每设斋日，必亲自洒扫馈食焉。城南五十里有赞摩寺，即昔罗汉比丘卢旃为其王造覆盆浮图之所。石上有辟支佛跣处，双迹犹存。于阗西五百里有比摩寺，云是老子化胡成佛之所。俗无礼义，多盗贼淫纵。自高昌以西诸国人等，深目高鼻，唯此一国，貌不甚胡，颇类华夏。
于阗国在葱岭之北百余里，东去长安七千七百里自外风俗物产与龟兹略同。俗重佛法，寺塔僧尼甚众。王尤信向，每设斋日，必亲自洒扫馈食焉。城南五十里有赞摩寺，即昔罗汉比丘比卢旃为其王造覆盆浮图之所。石上有辟支佛趺处，双迹犹存。
于阗国，都葱岭之北二百余里俗奉佛，尤多僧尼，王每持斋戒。城南五十里有赞摩寺者，云是罗汉比丘比卢旃所造，石上有辟支佛徒跣之迹。于阗西五百里有比摩寺，云是老子化胡成佛之所。
波斯国，其先有波斯匿王者，子孙以王父字为氏，因为国号。国有城城外佛寺二三百所中大通二年，遣使献佛牙。
高昌者，车师前王之故地，汉之前部地也俗事天神，兼信佛法。
于阗城东三十里有首拔河，中出玉石。土宜五谷并桑麻，山多美玉，有好马、驼、骡。其刑法，杀人者死，余罪各随轻重惩罚之。自外风俗物产与龟兹略同。俗重佛法，寺塔僧尼甚众，王尤信尚，每设斋日，必亲自洒扫馈食焉。城南五十里有赞摩寺，即昔罗汉比丘卢旃为其王造覆盆浮图之所，石上有辟支佛跣处，双迹犹存。于阗西五百里有比摩寺，云是老子化胡成佛之所。俗无礼义，多盗贼，淫纵。自高昌以西，诸国人等深目高鼻，唯此一国，貌不甚胡，颇类华夏。
疏勒国，在姑默西，白山南百余里，汉时旧国也。去代一万一千二百五十里。高宗末，其王遣使送释迦牟尼佛袈裟一，长二丈余。高宗以审是佛衣，应有灵异，遂烧之以验虚实，置于猛火之上，经日不然，观者莫不悚骇，心形俱肃。其王戴金师子冠。
疏勒国，在姑默西，白山南百余里，汉时旧国也。去代一千二百五十里。文成未，其王遣使送释迦牟尼佛袈裟一，长二丈余。帝以审是佛衣，应有灵异，遂烧之以验虚实，置于猛火之上，经日不然。观者莫不悚骇，心形俱肃。其王戴金师子冠。
小月氏国，都富楼沙城其城东十里有佛塔，周三百五十步，高八十丈。自佛塔初建，计至武定八年，八百四十二年，所谓百丈佛图也。
小月氏国，都富楼沙城。其王本大月氏王寄多罗子也。其城东十里有佛塔，周三百五十步，高八十丈。自佛塔初建计至武定八年，八百四十二年，所谓百丈佛图也。
朱居国，在于阗西。其人山居，有麦，多林果，咸事佛。语与于阗相类。
初，熙平中，明帝遣剩伏子统宋云、沙门法力等使西域，访求佛经，时有沙门慧生者，亦与俱行。正光中，还。慧生所经诸国，不能知其本末及山川里数，盖举其略云。
朱居国，在于阗西。其人山居，有麦，多林果。咸事佛，语与于阗相类，役属厌哒。
渴槃阤国，在葱岭东，朱驹波西亦事佛道，附于厌哒赊弥国，在波知之南。山居，不信佛法，专事诸神。亦附厌哒。
东有钵卢勒国，路险，缘铁锁而度，下不见底。熙平中，宋云等竟不能达。
乌苌国，在赊弥南事佛，多诸寺塔，极华丽西南有檀特山，山上立寺，以驴数头运食山下，无人控御，自知往来也。
乾陀国，在乌苌西所都城东南七里有佛塔，高七十丈，周三百步，即所谓雀离佛图也。
康国者，康居之后也，迁徙无常国立祖庙，以六月祭之，诸国皆助祭。奉佛，为胡书。女国，在葱岭南俗事阿修罗神，又有树神，岁初以人祭，或用猕猴。
焉耆国在白山之南七十里，东去长安五千八百里。死亡者皆焚而后葬，其服制满七日则除之。丈夫并剪发以为首饰。文字与婆罗门同。俗事天神，并崇信佛法。尤重二月八日、四月八日。是日也，其国咸依释教，斋戒行道焉。
颁舍利于诸州。
二十七，设须弥山、黄山、三峡等伎。
胡戎歌非汉魏遗曲，故其乐器声调，悉与书史不同。其歌曲有永世乐，解曲有万世丰，舞曲有于阗佛曲。
有僧尼，多寺塔。
男女多黥臂黠面文身，没水捕鱼。无文字，唯刻木结绳。敬佛法，于百济求得佛经，始有文字。知卜筮，尤信巫觋大业三年，其王多利思比孤遣使朝贡。使者曰：闻海西菩萨天子重兴佛法，故遣朝拜，兼沙门数十人来学佛法。其国书曰日出处天子致书日没处天子无恙云云。帝览之不悦，谓鸿胪卿曰：蛮夷书有无礼者，勿复以闻。明年，上遣文林郎裴清使于倭国。
敬佛法，于百济求得佛经，始有文字大业三年，其王多利思比孤遣朝贡。使者曰：闻海西菩萨天子重兴佛法，故遣朝拜，兼沙门十人来学佛法。
赤土国，扶南之别种也其王姓瞿昙氏，名利富多塞，不知有国近远。称其父释王位出家为道，传位于利富多塞，在位十六年矣。有三妻，并邻国王之女也。居僧祇城，有门三重，相去各百许步。每门图画飞仙、仙人、菩萨之像，悬金花铃毦，妇女数十人，或奏乐，或捧金花。又饰四妇人，容饰如佛塔边金刚力土之状，夹门而立。门外者持兵仗，门内者执白拂。夹道垂素纲，缀花。王宫诸屋悉是重阁，北户，北面而坐。坐三重之榻。衣朝霞布，冠金花冠，垂杂宝璎珞。四女子立侍，左右兵卫百余人。王榻后作一木龛，以金银五香木杂钿之。龛后悬一金光焰，夹榻又树二金镜，镜前并陈金瓮，瓮前各有金香炉。当前置一金伏牛，牛前树壹宝盖，盖左右皆有宝扇。婆罗门等数百人，东西重行，相向而坐其俗敬佛，尤重婆罗门。
赤土国，扶南之别种也每门图画菩萨飞仙之象，悬金花铃毦，妇人数十人，或奏乐，或捧金花。又饰四妇人，容饰如佛塔边金刚力士之状，夹门而立，门外者持兵仗，门内者执白拂。夹道垂素纲，缀花其俗，皆穿耳翦发，无跪拜之礼，以香油涂身。其俗敬佛，尤重婆罗门。
其丧葬，儿女皆七日不食，剔发而哭，僧尼、道士、亲故皆来聚会，音乐送之。以五香木烧尸，收灰以金银瓶盛，送于大水之内。贫者或用瓦，而以彩色画之。亦有不焚，送尸山中，任野兽食者多奉佛法，尤信道士，佛及道士并立像于馆。
真腊国在林邑西南，本扶南之属国也多奉佛法，尤信道士。佛及道士，并立像于其馆。
国尚佛道及天神，天神为大，佛道次之。
炀帝时，遣侍御史韦节、司隶从事杜行满使于西蕃诸国。至罽宾，得玛瑙杯；王舍城，得佛经；史国，得十舞女、师子皮、火鼠毛而还。帝复令闻喜公裴矩于武威、张掖间往来以引致之。
炀帝时，乃遣侍御史韦节、司隶从事杜行满使于西藩诸国，至罽宾得玛瑙杯，王舍城得佛经，史国得十舞女、师子皮、火鼠毛而还。
高昌国者，则汉车师前王庭也，去敦煌十三日行俗事天神，兼信佛法。
多蒲桃酒。俗事天神，兼信佛法。
康国者，康居之后也俗奉佛，为胡书。
康国者，康居之后也国立祖庙，以六月祭之，诸国皆助祭。奉佛，为胡书。
女国，在葱岭之南，其国代以女为王俗事阿修罗神，又有树神，岁初以人祭，或用弥猴。
女国，在葱岭南俗事阿修罗神，又有树神，岁初以人祭，或用猕猴。
焉耆国其俗奉佛书，类婆罗门。婚姻之礼有同华夏。死者焚之，持服七日。
焉耆国，在车师南，都员渠城，白山南七十里，汉时旧国也婚姻略同华夏。死亡者，皆焚而后葬，其服制满七日则除之。丈夫并翦发以为首饰。文字与婆罗门同。俗事天神，并崇信佛法也。尤重二月八日、四月八日。是日也，其国咸依释教，斋戒行道焉。
吐火罗国，都葱岭西五百里，与挹怛杂居其俗奉佛。
挹恒国，都鸟浒水南二百余里，大月氏之种类也。多寺塔，皆饰以金。
附国者，蜀郡西北二千余里，即汉之西南夷也其巢高至十余丈，下至五六丈，每级丈余，以木隔之。基方三四步，巢上方二三步，状似浮图。于下级开小门，从内上通，夜必关闭，以防贼盗。
附国王字宜缯俗好复仇，故垒石为巢，以避其患。其巢高至十余丈，下至五六丈，每级以木隔之，基方三四步，巢上方二三步，状似浮国。
西南夷诃罗陀国，宋元嘉七年，遣使奉表曰：伏承圣主信重三宝，兴立塔寺，周满世界，今故遣使二人，表此微心。
呵罗单国都阇婆洲，元嘉七年，遣使献金刚指环，赤鹦鹉鸟、天竺国白叠、古贝、叶波国古贝等物。十年，呵罗单国王毗沙跋摩奉表曰：常胜天子陛下，诸佛世尊，常乐安隐，三达六通，为世间导，是名如来，是故至诚五体敬礼。其后为子所篡夺。十三年，又上表。
阇婆达国，元嘉十二年，国王师黎婆达呵阤罗跋摩遣使奉表曰：宋国大主大吉天子足下，教化一切，种智安隐，天人师降伏四魔，成等正觉，转尊法轮，度脱众生。我虽在远，亦沾灵润。
骠国，在永昌故郡南二千余里，去上都一万四千里其罗城构以砖甃，周一百六十里，濠岸亦构砖，相传本是舍利弗城。城内有居人数万家，佛寺百余区。其堂宇皆错以金银，涂以丹彩，地以紫矿，覆以锦罽。其俗好生恶杀男女七岁则落发，止寺舍，依桑门，至二十不悟佛理，乃复长发为居人。
龟兹国学胡书及婆罗门书、算计之事，尤重佛法。其王以锦蒙项，着锦袍金宝带，坐金狮子床。
龟兹俗善歌乐，旁行书，贵浮图法。产子以木压首。俗断发齐顶，惟君不翦发。姓白氏。居伊逻卢城，北倚阿羯田山，亦曰白山，常有火。王以锦冒顶，锦袍、宝带。岁朔，斗羊马橐驼七日，观胜负以卜岁盈耗云。
于阗国，西南带葱岭，与龟兹接其国出美玉。俗多机巧，好事祆神，崇佛教。
于阗，或曰瞿萨旦那俗机巧，言迂大，喜事祆神，浮屠法，然貌恭谨，相见皆跪。
中天竺据四天竺之会，其都城周回七十余里，北临禅连河。云昔有婆罗门领徒千人，肄业于树下，树神降之，遂为夫妇。宫室自然而立，僮仆甚盛。于是使役百神，筑城以统之，经日而就。此后有阿育王，复役使鬼神，累石为宫阙，皆雕文刻镂，非人力所及。阿育王颇行苛政，置炮烙之刑，谓之地狱，今城中见有其迹焉其王与大臣多服锦罽。上为螺髻于顶，余发翦之使拳。俗皆徒跣。衣重白色，唯梵志种姓披白叠以为异。死者或焚尸取灰，以为浮图；或委之中野，以施禽兽；或流之于河，以饲鱼鳖。无丧纪之文有文字，善天文算历之术。其人皆学悉昙章，云是梵天法。书于贝多树叶以纪事。不杀生饮酒。国中往往有旧佛迹贞观十年，沙门玄奘至其国，将梵本经论六百余部而归。
天竺国，汉身毒国也，尚浮图法，不杀生饮酒，国中处处指曰佛故迹也。信盟誓，传禁咒，能致龙起云雨。
隋炀帝时，遣裴矩通西域诸国，独天竺、拂菻不至为恨。武德中，国大乱，王尸罗逸多勒兵战无前，像不驰鞍，士不释甲，因讨四天竺，皆北面臣之。会唐浮屠玄奘至其国，尸罗逸多召见曰：而国有圣人出，作秦王破阵乐，试为我言其为人。玄奘粗言太宗神武，平祸乱，四夷宾服状，王喜，曰：我当东面朝之。贞观十五年，自称摩伽陀王，遣使者上书，帝命云骑尉梁怀璥持节慰抚，尸罗逸多惊问国人：自古亦有摩诃震旦使者至吾国乎？皆曰：无有。戎言中国为摩诃震旦。乃出迎，膜拜受诏书，戴之顶，复遣使者随入朝。诏卫尉丞李义表报之，大臣郊迎，倾都邑纵观，道上焚香，尸罗逸多率群臣东面受诏书，复献火珠、郁金、菩提树。
天竺国旧名身毒，亦曰摩伽陀，复曰婆罗门。俗宗浮图道，不饮酒食肉。汉武帝遣使十余辈间出西南，指求身毒，为昆明所闭，莫能通。至汉明帝梦金人，于是遣使天竺问佛道法，由是其教传于中国。梁武帝、后魏宣武时，皆来贡献。隋炀帝志通西域，诸国多有至者，唯天竺不通。唐贞观以后，朝贡相继。则天天授中，五天竺王并来朝献。乾元末，河陇陷没，遂不复至。周广顺三年，西天竺僧萨满多等十六族来贡名马。
乾德三年，沧州僧道圆自西域还，得佛舍利一水晶器、贝叶梵经四十夹来献。道圆晋天福中诣西域，在途十二年，住五印度凡六年，五印度即天竺也；还经于阗，与其使偕至。太祖召问所历风俗山川道里，一一能记。四年，僧行勤等一百五十七人诣阙上言，愿至西域求佛书，许之。以其所历甘、沙、伊、肃等州，焉耆、龟兹、于阗、割禄等国，又历布路沙、加湿弥罗等国，并诏谕其国令人引导之。开宝后，天竺僧持梵夹来献者不绝。八年冬，东印度王子穰结说罗来朝贡。
天竺之法，国王死，太子袭位，余子皆出家为僧，不复居本国。有曼殊室利者，乃其王子也，随中国僧至焉，太祖令馆于相国寺，善持律，为都人之所倾向，财施盈室。众僧颇嫉之，以其不解唐言，即伪为奏求还本国，许之。诏既下，曼殊室利始大惊恨，众僧谕以诏旨，不得已迟留数月而后去。自言诣南海附贾人船而归，终不知所适。
太平兴国七年，益州僧光远至自天竺，以其王没徙曩表来上。上令天竺僧施护译云：近闻支那国内有大明王，至圣至明，威力自在。每渐薄幸，朝谒无由，遥望支那起居圣躬万福。光远来，蒙赐金刚吉祥无畏坐释迦圣像袈裟一事，已披挂供养。伏愿支那皇帝福慧圆满，寿命延长，常为引导一切有情生死海中，渡诸沉溺。今以释迦舍利附光远上进。又译其国僧统表，词意亦与没徙曩同。
施护者，乌埙曩国人。其国属北印度，西行十二日至乾陀罗国，又西行二十日至曩哦罗贺罗国，又西行十日至岚婆国，
八年，僧法遇自天竺取经回，至三佛齐，遇天竺僧弥摩罗失黎语不多令，附表愿至中国译经，上优诏召之。法遇后募缘制龙宝盖袈裟，将复往天竺，
雍熙中，卫州僧辞浣自西域还，与胡僧密坦罗奉北印度王及金刚坐王那烂陀书来。又有婆罗门僧永世与波斯外道阿里烟同至京师。永世自云：本国名利得，国王姓牙罗五得，名阿喏你缚，衣黄衣，戴金冠，以七宝为饰，出乘象或肩舆，以音乐螺钹前导，多游佛寺，博施贫乏。其妃曰摩诃你，衣大紬缕金红衣，岁一出，多所振施。
罽宾国，在葱岭南，去京师万二千二百里。常役属于大月氏。其地暑湿，人皆乘象，土宜粳稻，草木凌寒不死。其俗尤信佛法。
罽宾，随漕国也，居葱岭南，地暑湿，人乘象，俗治浮屠法。
康国，即汉康居之国也。其王姓温，月氏人。先居张掖祁连山北昭武城，为突厥所破，南依葱岭，遂有其地。枝庶皆以昭武为姓氏，不忘本也。其人皆深目高鼻，多须髯有婆罗门为之占星候气，以定吉凶。颇有佛法。至十一月，鼓舞乞寒，以水相泼，盛为戏乐。
尚浮图法，祠祆神，出机巧技。
其所居必依山谷，皆以茅草葺舍，唯佛寺、神庙及王宫、官府乃用瓦。
地多女少男。颇有文字，俗敬佛法。
贞元二十年，遣使来朝，留学生橘逸势、学问僧空海。元和元年，日本国使判官高阶真人上言：前件学生，艺业稍成，愿归本国，便请与臣同归。从之。
天竺迦毗黎国，元嘉五年，国王月爱遣使奉表，献金刚指环、摩勒金环诸宝物，赤白鹦鹉各一头。明帝泰始二年，又遣使贡献，以其使主竺扶大、竺阿珍并为建威将军。元嘉十八年，苏摩黎国王那罗跋摩遣使献方物。孝武孝建二年，斤陀利国王释婆罗那邻陀遣长史竺留陀及多献金银宝器。后废帝元徽元年，婆黎国遣使贡献。凡此诸国皆事佛道。
秋八月丁酉，幸武州山石窟寺。
辛巳，幸武州山石窟寺，赐贫老者衣服。
五月戊寅朔，幸武州山石窟佛寺。
秋七月乙未，行幸方山石窟寺。
雅好读书，手不释卷。五经之义，览之便讲，学不师受，探其精奥。史传百家，无不该涉。善谈庄老，尤精释义。
乙卯，皇太后幸伊阙石窟寺，即日还宫。
戊寅，帝幸南石窟寺，即日还宫。
所得谷帛，率多散施。又崇信佛道，用度常至不接。与弟广平王怀颇相夸尚，竞慕奢丽，贪纵不法。
灵太后曾幸邙山，集僧尼斋会，公卿尽在座。会事将终，太后引见深，欣然劳问之。
癸酉，帝御大德殿，集百僚及沙门道士等，亲讲礼记。
永平四年九月，丑奴遣沙门洪宣奉献珠像。
夏四月戊申，御安福门，观僧玄奘迎御制并书慈恩寺碑文，导从以天竺法仪，其徒甚盛。
九月甲辰，以河南县大女张年百三岁，亲幸其第。又幸李绩之第。天宫寺是高祖潜龙时旧宅，上周历殿宇，感怆久之，度僧二十人。
永昌元年正月元日，始亲享明堂，大赦改元。命侍臣及僧、道士等以次论议，日昃乃罢。
永昌元年正月乙卯，享于万象神宫，大赦，改元，赐酺七日。
和州浮屠上大云经，着革命事，后喜，始诏天下立大云寺。长倩争不可，繇是与诸武忤，罢为武威道行军大总管，征吐蕃。未至，召还，下狱。
夏四月，令释教在道法之上，僧尼处道士女冠之前。
秋九月，上加金轮圣神皇帝号，大赦天下，大酺七日。
九月丁亥朔，日有蚀之。乙未，加号金轮圣神皇帝，大赦，赐酺七日，作七宝。
五月，上加尊号为越古金轮圣神皇帝，大赦天下，改元为延载，大酺七日。
五月甲午，加号越古金轮圣神皇帝，大赦，改元，赐酺七日。
天册万岁元年正月辛巳，加号慈氏越古金轮圣神皇帝，改元证圣。大赦，赐酺三日。
证圣元年春一月，上加尊号曰慈氏越古金轮圣神皇帝，大赦天下，改元，大酺七日。
春二月，上去慈氏越古尊号。
秋九月，亲祀南郊，加尊号天册金轮圣神皇帝，大赦天下，改元为天册万岁，大辟罪已下及犯十恶常赦所不原者，咸赦除之，大酺九日。
及则天革命，天册万岁元年，加号为天册金轮大圣皇帝，亲享南郊，合祭天地。
九月甲寅，祀南郊。加号天册金轮大圣皇帝。大赦，改元，赐酺九日。以崇先庙为崇尊庙。
五月己酉朔，日有蚀之。癸丑，大赦，改元，罢天册金轮大圣号，赐酺五日，给复告成县一年。
七月辛巳，流舒王元名于和州。颁大云经于天下辛末，贬邢文伟为珍州刺史。置大云寺。
永昌元年，享万象神宫，改服衮冕，搢大圭，执镇圭，睿宗亚献，太子终献。
载初中，又享万象神宫。以太穆、文德二皇后配皇地祇，引周忠孝太后从配拜薛怀义辅国大将军，封鄂国公，令与群浮屠作大云经，言神皇受命事自称圣神皇帝，旗帜尚赤，以皇帝为皇嗣。
太后又自加号金轮圣神皇帝，置七宝于廷：曰金轮宝，曰白象宝，曰女宝，曰马宝，曰珠宝，曰主兵臣宝，曰主藏臣宝，率大朝会则陈之延载二年武三思率蕃夷诸酋及耆老请作天枢，纪太后功德，以黜唐兴周，制可。使纳言姚璹护作。乃大裒铜铁合冶之，署曰大周万国颂德天枢，置端门外。其制若柱，度高一百五尺，八面，面别五尺，冶铁象山为之趾，负以铜龙，石镵怪兽环之。柱颠为云盖，出大珠，高丈，围三之。作四蛟，度丈二尺，以承珠。其趾山周百七十尺，度二丈。无虑用铜铁二百万斤。及悉镂群臣、蕃酋名氏其上。
太后祀天南郊，以文王、武王、士护与唐高祖并配。太后加号天册金轮圣神皇帝。遂封嵩山，禅少室，册山之神为帝，配为后。封坛南有大槲，赦日置鸡其杪，赐号金鸡树。自制升中述志，刻石示后。改明堂为通天宫，铸九州鼎，各位其方，列廷中。
九月壬午，亲祀明堂，大赦天下。禁化胡经及婚娶之家父母亲亡停丧成礼。天下大酺三日。
冬十月癸亥，幸龙门香山寺。
四年春正月乙卯，于化度寺门设无遮大斋。丙寅上元夜，帝与皇后微行观灯，因幸中书令萧至忠之第。是夜，放宫女数千人看灯，因此多有亡逸者。丁卯夜，又微行看灯。
冬十月己未，复讲仁王经于资圣寺。吐蕃至邠州，与回纥相遇，复合从入寇。
八月己亥朔，日有蚀之。丙寅，诃陵国遣使献僧祇僮及五色鹦鹉、频伽鸟并异香名宝。
十四年春正月庚辰朔，以东师宿野，不受朝贺。壬午，复置仗内教坊于延政里。丁亥，徐州军破贼二万于金乡。迎凤翔法门寺佛骨至京师，留禁中三日，乃送诣寺，王公士庶奔走舍施如不及。刑部侍郎韩愈上疏极陈其弊。癸巳，贬愈为潮州刺史。
秋七月辛丑朔是日，上幸安国寺观盂兰盆盛饰安国、慈恩、千福、开业、章敬等寺，纵吐蕃使者观之。
十一月，上御通化门，观作毗沙门神，因赐绢五百匹。
十二月，浙西观察史李德裕奏去管内淫祠一千一十五所。
甲子，吐蕃遣使求五台山图。
四年九月，遣使求五台山图。
三月，迎佛骨于凤翔。
庚午，诏两街僧于凤翔法门寺迎佛骨，是日天雨黄土遍地。
四月八日，佛骨至京，自开远门达安福门，彩棚夹道，念佛之音震地。上登安福门迎礼之，迎入内道场三日，出于京城诸寺。士女云合，威仪盛饰，古无其比。制曰：朕以寡德，继承鸿业，十有四年。顷属寇猖狂，王师未息。朕忧勤在位，爱育生灵，遂乃尊崇释教，至重玄门，迎请真身，为万姓祈福。今观睹之众，隘塞路歧。载念狴牢，寝兴在虑，嗟我黎人，陷于刑辟。况渐当暑毒，系于缧绁，或积幽凝滞，有伤和气，或关连追扰，有妨农务。京畿及天下州府见禁囚徒，除十恶忤逆、故意杀人、官典犯赃、合造毒药、放火持仗、开发坟墓外，余罪轻重节级递减一等。其京城军镇，限两日内疏理讫闻奏；天下州府，敕到三日内疏理闻奏。
是岁仙鸣病，帝赐马十匹，令于诸寺为僧斋以祈福。久病不愈，十四年，仓卒而卒。
至道二年八月，有天竺僧随舶至海岸，持帝钟、铃杵、铜铃各一，佛像一躯，贝叶梵书一夹，与之语，不能晓。
天圣二年九月，西印度僧爱贤、智信护等来献梵经，各赐紫方袍、束帛。五年二月，僧法吉祥等五人以梵书来献，赐紫方袍。景佑三年正月，僧善称等九人贡梵经、佛骨及铜牙菩萨像，赐以束帛。
乾德三年五月，于阗僧善名、善法来朝，赐紫衣。其国宰相因善名等来，致书枢密使李崇矩，求通中国。太祖令崇矩以书及器币报之。至是冬，沙门道圆自西域还，经于阗，与其朝贡使至。四年，又遣其子德从来贡方物。
开宝二年，遣使直末山来贡，且言本国有玉一块，凡二百三十七斤，愿以上进，乞遣使取之。善名复至，贡阿魏子，赐号昭化大师，因令还取玉。又国王男总尝贡玉把刀，亦厚赐报之。四年，其国僧吉祥以其国王书来上，自言破疏勒国得舞像一，欲以为贡，诏许之。
大中祥符二年，其国黑韩王遣回鹘罗厮温等以方物来贡。厮温跪奏曰：臣万里来朝，昔时道路尝有剽掠，今自瓜、沙抵于阗，道路清谧，行旅如流。愿遣使安抚远俗。上曰：路远命使，益以劳费尔国。今降诏书，汝即赉往，亦与命使无异也。
乾德三年十一月，西州回鹘可汗遣僧法渊献佛牙、琉璃器、琥珀盏雍熙元年四月，王延德等还，叙其行程来献，云：
凡八日，至泽田寺。高昌闻使至，遣人来迎。次历地名宝庄，又历六种，乃至高昌佛寺五十余区，皆唐朝所赐额，寺中有大藏经、唐韵、玉篇、经音等，居民春月多群聚遨乐于其间。游者马上持弓矢射诸物，谓之禳灾。有敕书楼，藏唐太宗、明皇御札诏敕，缄锁甚谨。复有摩尼寺，波斯僧各持其法，佛经所谓外道者也其王遣人来言，择日以见使者又明日游佛寺，曰应运太宁之寺，贞观十四年造。
五天竺所属之国数十，风俗物产略同。有伽没路国，其俗开东门以向日。王玄策至，其王发使贡以奇珍异物及地图，因请老子像及道德经。那揭陀国，有醯罗城，中有重阁，藏佛顶骨及锡杖。
九月，南天竺王尸利那罗僧伽宝多枝摩为国造寺，上表乞寺额，敕以归化为名赐之。十一月，遣使册利那罗伽宝多为南天竺国王，遣使来朝。十七年六月，北天竺国三藏沙门僧密多献质汗等药。十九年十月，中天竺国王伊沙伏摩遣其大德僧来朝贡。
李世民杀建成、元吉，复浮屠、老子法六月丁巳，太白经天。庚申，秦王世民杀皇太子建成、齐王元吉。大赦。复浮屠、老子法。
闰月癸丑，为死兵者立浮屠祠。辛酉，虑囚。
帝不豫，后自箴血写佛书以示诚。
自力入朝，卒，代宗为彻乐，赠司徒，诏其弟曹州刺史神玉知汴州留事，赙绢千匹、布五百端，百官吊丧，赐屏风茵褥，饭千桑门追福。至德后，节度使不兼宰相者，惟神功恩礼最笃。
懿宗惑浮屠，常饭万人僧禁中，自为赞呗。蔚上疏切谏，引狄仁杰、姚元崇、辛替否所言，讥病时弊。帝不听，但以虚礼褒答始，懿宗成安国祠，赐宝坐二，度高二丈，构以沉檀，涂髹，缕龙凤葩蔿，金扣之，上施复坐，陈经几其前，四隅立瑞鸟神人，高数尺，蹬道以升，前被绣囊锦襜，珍丽精绝。咸通十四年春，诏迎佛骨凤翔，或言：昔宪宗尝为此，俄晏驾。帝曰：使朕生见之，死无恨！乃以金银为刹，珠玉为帐，孔鹬周饰之，小者寻丈，高至倍，刻檀为檐注，陛戚涂黄金，每一刹，数百人举之。香舆前后系道，缀珠瑟瑟幡盖，残彩以为幢节，费无赀限。夏四月，至长安，彩观夹路，其徒导卫。天子御安福楼迎拜，至泣下。诏赐两街僧金币，京师耆老及见元和事者，悉厚赐之。不逞小人至断臂指，流血满道。所过乡聚，皆裒土为刹，相望于涂，争以金翠抆饰。传言刹悉震摇，若有光景云。京师高赀相与集大衢，作缯台缦阙，注水银为池，金玉为树木，聚桑门罗像，考鼓鸣螺继日夜，锦车绣舆，载歌舞从之。秋七月，帝崩。方人主甘心笃向，如蔚言者甚多，皆不能救。僖宗立，诏归其骨，都人耆耋辞饯，或呜咽流涕。
凡出军攻战，必祷佛祠，积饵饼为犀像，高数寻。晚节重敛，商人至弃其货去。
喜浮屠法，习咒诅，国之政事，必以桑门参决。
高宗又遣王玄策至其国摩诃菩提祠立碑焉。后德宗自制钟铭，赐那烂陀祠。
骈以其俗尚浮屠法，故遣浮屠景仙摄使往，酋龙与其下迎谒且拜，乃定盟而还。遣清平官酋望赵宗政、质子三十入朝乞盟，请为兄弟若舅甥。诏拜景仙鸿胪卿、检校左散骑常侍。骈结吐蕃尚延心、嗢末鲁耨月等为间，筑戎州马湖、沐源川、大度河三城，列屯拒险，料壮卒为平夷军，南诏气夺。
五月泉州僧智宣自西域回，进辟支佛骨及梵夹经律。
十月己亥己未，大明节，诸道节度刺史各进献鞍马、银器、绫帛以祝寿，宰臣百官设斋相国寺。
七月己丑夕，寝殿栋折，诘旦，召近臣诸王视栋折之迹，帝惨然曰：几与卿等不相见。君臣对泣久之。遂诏有司释放禁人，从八月朔日后减膳，进素食，禁屠宰，避正殿，修佛事，以禳其咎。
十月癸未，大明节，帝御文明殿，设斋僧道，召宰臣、翰林学士预之，诸道节度、刺史及内外诸司使咸有进献。
十二月乙酉，幸龙门佛寺祈雪。
五月戊申，幸龙门广化寺祈雨幸玄庙祷雨。
甲子，幸金真观，改赐建法大师赐紫尼智愿为圆惠大师，即武皇夫人陈氏也。
夏四月乙巳帝幸龙门佛寺祈雨。
帝尚惧重诲多方危陷，但日讽佛书阴祷而已。
秋七月甲辰，幸龙门佛寺祷雨。十二月庚寅，幸龙门祈雪，自九月至是无雪雨故也。
清泰三年春正月戊戌，幸龙门佛寺祈雪。
十二月甲辰，车驾幸相国寺祈雪。
三月壬戌，分命朝臣诸观寺祷雨宰臣于寺观祷雨。
九月己卯，分命朝臣诣寺观祷雨。
五月己癸巳，命宰臣等分诣寺观祷雨。
夏四月戊寅，幸相国寺祷雨。
丙戌晦，百官宿封禅寺。
丁亥，幸道宫、佛寺祷雨。
秋七月丙辰，以久旱，幸道宫、佛寺祷雨，是日大澍。
天祐末，阿保机乃自称皇帝，署中国官号。其俗旧随畜牧，素无邑屋，得燕人所教，乃为城郭宫室之制于漠北，距幽州三千里，名其邑曰西楼邑，屋门皆东向，如车帐之法。城南别作一城，以实汉人，名曰汉城，城中有佛寺三，僧尼千人。其国人号阿保机为天皇王。
俗喜鬼神而好佛。圣天居处，尝以紫衣僧五十人列侍。
辛亥，幸崇夏寺，观修三门。
十一月己巳，幸相国寺，遂幸国子监。
五月甲子，幸相国寺祷雨，遂幸迎春苑宴射甲申，诏均户役，敢蔽占者有罪。复幸相国寺祷雨。
十一月丙子，甘州回鹘可汗遣僧献佛牙、宝器。
三月癸酉，罢义仓。甲戌，占城国遣使来献。癸未，僧行勤等一百五十七人，各赐钱三万，游西域。
八月乙卯，按鹘于近郊，还幸相国寺。
秋七月丁巳，幸封禅寺。
己酉，幸开宝寺观新钟。
癸未，幸开宝寺。
巳酉，幸龙兴寺。
辛卯，幸广化寺，开无畏三藏塔。
八月己亥，幸新龙光寺又幸开宝寺观藏经。
癸未，幸相国寺。
二年春正月丙子，幸相国寺，还御东华门观灯戊午，幸太平兴国寺，遂幸造船务，还幸建隆观。
三月己丑，幸开宝寺。
壬子，幸开宝寺。
冬十月辛丑朔，虑囚。丙午，以天竺僧天息灾、施护、法天并为朝请大夫、试鸿胪少卿。
十一月丙戌，幸建隆观、相国寺祈雪。
十二月壬寅，幸建隆观、相国寺祈雪。
十一月己酉，幸建隆观、相国寺祈雪。
戊子，幸太一宫、天清寺祈雨。
壬寅，制圣教序赐传法院。
壬子，幸开宝寺。又幸御龙营阅武艺，赐缗钱有差。
戊戌，幸启圣院、太平兴国寺、上清宫致祷，雨霁，遂幸龙卫营视所坏垣室，劳赐有差。
壬寅，幸大相国寺。
群臣三表上尊号，不允。庚午，幸兴国寺传法院观新译经。辛未，命近臣虑开封府系囚。
丙子，幸开宝寺，遂幸御龙直班院，观教阅弓刀。又幸左骐骥院，赐从官马、群牧使等器币。还幸崇文院观图籍，赐编修官金帛有差。
交州来贡，赐佛氏书，幸大相国寺乙亥，交州来贡，赐黎龙廷九经及佛氏书八月壬寅，幸大相国寺，遂幸崇文院观书，赐修书官器币。又幸内藏库。
壬戌，次中都县，幸广相寺。癸亥，次郓州，幸开元寺。丁卯，赐曲阜孔子庙经史。辛未，幸河渎庙，加封。
乙巳，幸大相国等寺、上清宫祈雨。
壬申，观新作延安桥。幸大相国寺、上清宫。
六月甲戌，祈雨于玉清昭应宫、开宝寺。
冬十月壬辰，奉安太祖御容于太平兴国寺开先殿。
三月庚午，加恩百官。丁亥，祈雨于会灵观、上清宫、景德开宝寺。
六月乙亥己丑，奉安太祖御容于扬州建隆寺。
庚辰，祈雨于相国寺、会灵观。
二月辛亥，祈雨于相国天清寺、会灵祥源观。
治平元年甲午，祈雨于相国天清寺、醴泉观。
四年春正月庚子，幸集禧观宴从臣，又幸大相国寺，御宣德门观灯。
元佑元年春正月丙辰，久旱，幸相国寺祈雨。立神宗原庙。戊午，甘露降。
癸巳，令天下郡皆建崇宁寺。
庚午，次泗州，幸普照寺。
甲午，诣寿宁寺谒祖宗神主。
十八年春正月已巳，幸天竺寺，遂幸玉津园。
丁酉，朝献景灵宫，遂幸天竺寺、玉津园。
癸亥，幸报恩寺，遂幸聚景园。
丙寅，幸明庆寺祷雨。
六月戊寅，以久旱，班画龙祈雨法。甲申，幸太一宫、明庆寺祷雨。
章献太后建资圣浮图，内侍张怀信挟诏命，督役严峻，州将至移疾不敢出，沆奏罢怀信。
请修供五台山十寺，乃遣合门祗候袁瑀为致祭使，护送所供物至山。
宋宝元元年，表遣使诣五台山供佛宝，欲窥河东道路。
十二月，遣使进马赎大藏经，诏赐之而还其马。
先是，治遣僧如可继表来觐，请大藏经，至是赐之，仍赐如可紫衣，令同归本国。
二年，遣使韩彦恭来贡。彦恭表述治意，求印佛经，诏以藏经并御制秘藏诠、逍遥咏、莲华心轮赐之。
无羊、兔、橐驼、水牛、驴。气候少寒，暑差多。有僧，无道士。民家器皿，悉铜为之。
三年元信等入见又进中布二千端，求佛经一藏。诏赐经还布。
八年，遣其弟僧统来朝，求问佛法并献经像。
男女二百十万口，兵、民、僧各居其一。
王出，乘车驾牛，历山险乃骑。紫衣行前，捧护国仁王经以导。
崇尚释教，虽王子弟亦常一人为僧。信鬼，拘阴阳，病不相视，敛不抚棺。贫者死，则露置中野。岁以建子月祭天。国东有穴，号禭神，常以十月望日迎祭，谓之八关斋，礼仪甚盛，王与妃嫔登楼，大张乐宴饮，贾人曳罗为幕，至百疋相联以示富王城有佛寺七十区而无道观，大观中，朝廷遣道士往，乃立福源院，置羽流十余辈妇人、僧、尼皆男子拜性仁柔恶杀，不屠宰，欲食羊豕则包以蒿而燔之。
僧净戒献龙脑、金铃、铜香炉、如意等，各优赐之。
有铜台，列铜塔二十有四、铜像八以镇其上，像各重四千斤。
毕罗乞买金带、白金器物，及僧紫衣、师号、牒，皆如所请给之。
疾病不服药，但祷神求佛。
其年承天节，三文等请于启圣禅院会僧以祝圣寿。
雍熙元年四月，西州回鹘与婆罗门僧永世、波斯外道阿里烟同入贡。
景德元年，夜落纥遣使来贡。四年，又遣尼法仙等来朝，献马。仍许法仙游五台山。又遣僧翟入奏，来献马，欲于京城建佛寺祝圣寿，求赐名额，不许。
熙宁元年入贡，求买金字大般若经，以墨本赐之。
乾德四年，僧行勤游西域，因赐其王书以招怀之。
绍圣三年，使大首领阿连撒罗等三人以表章及玉佛至洮西。熙河经略使以其罕通使，请令于熙、秦州博买，而估所继物价答赐遣还，从之。
贤顺表乞金字藏经洎茶药金箔，诏赐之。
铸金银为钱，无穿孔，面凿弥勒佛，背为王名，禁民私造。
乾德四年，知西凉府折逋葛支上言：有回鹘二百余人、汉僧六十余人自朔方路来，为部落劫略。僧云欲往天竺取经，并送达甘州讫。诏褒答之。
冬十一月丙午，幸弘福寺为皇后饭僧，见观音画像，乃大圣皇帝、应天皇后及人皇王所施，顾左右曰：昔与父母兄弟聚观于此，岁时未几，今我独来！悲叹不已。乃自制文题于壁，以极追感之意。读者悲之。
丁丑，闻皇太后不豫，上驰入侍，汤药必亲尝。仍告太祖庙，幸菩萨堂，饭僧五万人。七月乃愈。
夏四月乙卯，兴中府甘露降，遣使祠佛饭僧。
有木叶山，上建契丹始祖庙，奇首可汗在南庙，可敦在北庙，绘塑二圣并八子神像。相传有神人乘白马，自马盂山浮土河而东，有天女驾青牛车由平地松林泛潢河而下。至木叶山，二水合流，相遇为配偶，生八子。其后族属渐盛，分为八部。每行军及春秋时祭，必用白马青牛，示不忘本云。兴王寺，有白衣观音像。太宗援石晋主中国，自潞州回，入幽州，幸大悲阁，指此像曰：我梦神人令送石郎为中国帝，即此也。因移木叶山，建庙，春秋告赛，尊为家神。兴军必告之，乃合符传箭于诸部。
坊市、廨舍、寺观，盖不胜书。
有悯忠寺，本唐太宗为征辽阵亡将士所造；又有开泰寺，魏王耶律汉宁造。
辽既建都，用为重地，非亲王不得主之。清宁八年建华严寺，奉安诸帝石像、铜像。又有天王寺、留守司衙，南曰西省。
太宗幸幽州大悲阁，迁白衣观音像，建庙木叶山，尊为家神。于拜山仪过树之后，增诣菩萨堂仪一节，然后拜神，非胡剌可汗之故也。兴宗先有事于菩萨堂及木叶山辽河神，然后行拜山仪，冠服、节文多所变更，后因以为常。神主树木，悬牲告办，班位奠祝，致嘏饮福，往往暗合于礼。天理人情，放诸四海而准，信矣夫。兴宗更制，不能正以经术，无以大过于昔，故不载。
然兴宗好名，喜变更，又溺浮屠法，务行小惠，数降赦宥，释死囚甚众。
圣宗统和元年从禽于近川，获六鸨。幸甘露等寺。驻跸长泺。
八年幸盘山诸寺。猎西括折山。
开泰元年一月幸兴王寺。
八年十二月幸开泰寺宴饮。
十一年幸延寿寺饭僧。
十二年幸庆州诸寺焚香。
十六年幸庆州诸寺焚香。幸兴王寺拜佛。
二十二年幸圣济寺。
幸七金山三学寺。
九年幸金河寺。
二年幸沙门恒策戒坛，问佛法。
西夏至李继迁始大子德明，晓佛书，通法律，尝观太一金鉴诀、野战歌，制番书十二卷，又制字若符篆。
庚子，次蓟州。辛丑，幸仙洞寺。壬寅，幸香林、净名二寺。
九月甲辰朔，幸盘山上方寺，因遍历中盘、天香、感化诸寺。庚申，还都。
壬辰，奉皇太后幸庆寿寺。甲辰，敕僧、道三年一试。
甲申，幸香山永安寺及玉泉山。甲午，定配享功臣。
十七年夏六月，京畿久雨，遵祈雨仪，命诸寺观启道场祈祷。
太子常行仪卫，导从六十二人，伞子二人，伞用梅红罗、坐麒麟金浮图。
帝至自和林，驻跸燕京近郊。始制祭享太庙祭器、法服。以梵僧八合思八为帝师，授以玉印，统释教。立仙音院，复改为玉宸院，括乐工。
赐庆寿寺、海云寺陆地五百顷。
十一月乙酉，太白犯钩钤。丁亥，敕圣安寺作佛顶金轮会，长春宫设金菉天醮。辛丑，日有背气重晕三珥。
也里可温、答失蛮、僧、道种田入租，贸易输税。
庚午，敕僧、道祈福于中都寺观。诏以僧机为总统，居庆寿寺。
集都城僧诵大藏经九会。
帝师八合思八归土番国，以其弟亦邻真袭位。建大护国仁王寺成。
九月壬辰朔，命国师益怜真作佛事于太庙。己亥，享于太庙，常馔外，益野豕、鹿、羊、蒲萄酒。
五台山作佛事。
立法轮竿于大内万寿山，高百尺。
命西僧递作佛事于万寿山、玉塔殿、万安寺是岁，以亦摄思怜为帝师。赐皇子奥鲁赤、脱欢、诸王术伯、也不干等，羊马钞一十五万一千九百二十三锭，马七千二百九十匹，羊三万六千二百六十九口，币帛、毳段、木绵三千二百八十八匹，貂裘十四。又赐皇子脱欢所部怜牙思不花等及欠州诸局工匠，钞五万六千一百三十九锭一十二两。命西僧递作佛事于万寿山、玉塔殿、万安寺，凡三十会。大司农司上诸路学校凡二万一百六十六所，储义粮九万五百三十五石，植桑枣杂果诸树二千三百九万四千六百七十二株。断死刑百一十四人。
是岁，命西僧监臧卜卜思哥等作佛事坐静于大殿、寝殿、万寿山、五台山等寺，凡三十三会。断天下死刑百二十一人。
命亦思麻等七百余人作佛事坐静于玉塔殿、寝殿、万寿山、护国仁王等寺五十四会。命天师张宗演设醮三日。
元贞元年春正月。壬戌，以国忌，即大圣寿万安寺饭僧七万。
以醮延春阁，赐天师张与棣、宗师张留孙、真人张志仟等十三人玉圭各一。制宝玉五方佛冠赐帝师。
命妙慈弘济大师、江浙释教总统补陀僧一山继诏使日本，诏曰：有司奏陈：向者世祖皇帝尝遣补陀禅僧如智及王积翁等两奉玺书通好日本，咸以中途有阻而还。爰自朕临御以来，绥怀诸国，薄海内外，靡有遐遗，日本之好，宜复通问。今如智已老，补陀宁一山道行素高，可令往谕，附商舶以行，庶可必达。朕特从其请，盖欲成先帝遗意耳。至于惇好息民之事，王其审图之。
壬寅，太阴犯舆鬼。命僧设水陆大会七昼夜。
甲寅，敕内郡、江南、高丽、四川、云南诸寺僧诵藏经，为三宫祈福。
皇太子建佛寺，请买民地益之，给钞万七百锭有奇。
十一月癸亥建佛寺于五台山。
辛丑，幸大圣寿万安寺。
癸亥，皇太子幸五台佛寺。
三月己丑，辽阳行省右丞洪重喜诉高丽国王王璋不奉国法恣暴等事，中书省臣请令重喜与高丽王辩对。敕中书毋令辩对，令高丽王从太后之五台山。
封西僧迷不韵子为宁国公，赐金印。
辛亥，以西僧藏不班八为国师，赐玉印。
敕：僧人田除宋之旧有并世祖所赐外，余悉输租如制。
甲午，作佛事于宝慈殿。
以西僧牙八的里为元永延教三藏法师，授金印。
命僧祷雨。
京师疫，修佛事于万寿山修宁夏钦察鲁佛事，给钞二百一十二万贯。
庚申，敕译佛书乙丑，幸大护国仁王寺。帝师请以醮八儿监藏为土蕃宣慰使都元帅，从之。
丁亥，作佛事于光天殿。
庚戌，铸铜为佛像，置玉德殿。
至治元年春正月丁丑，修佛事于文德殿。
丁卯，以僧法洪为释源宗主，授荣禄大夫、司徒。
辛巳，车驾幸上都。遣使赐西番撒思加地僧金二百五十两、银二千二百两、袈裟二万，币、帛、幡、茶各有差。壬午，遣咒师朵儿只往牙济、班卜二国取佛经。癸未，制御服珠袈裟。甲申，敕纂修仁示实录、后妃、功臣传。乙酉，宝集寺金书西番波若经成，置大内香殿。益寿安山造寺役军。
六月癸卯朔，日有食之。作金浮屠于上都，藏佛舍利。
冬十月辛丑朔，修佛事于大内。妖僧圆明等伏诛十一月庚辰，益寿安山寺役卒三千人。
命帝师公哥罗古罗思监藏班藏卜诣西番受具足戒，赐金千三百五十两、银四千五十两、币帛万匹、钞五十万贯。
西僧亦思剌蛮展普疾，诏为释大辟囚一人、笞罪二十人。
甲申，车驾幸五台山。
六月丁卯朔，车驾至五台山，禁扈从宿卫，毋践民禾。
庚辰，增寿安山寺役卒七千人戊申，给寿安山造寺役军匠死者钞，人百五十贯辛亥，幸寿安山寺，赐监役官钞，人五千贯。
二月癸亥朔，作上都华严寺、八思巴帝师寺及拜住第，役军六千二百人。
夏四月壬戌朔，敕天下诸司命僧诵经十万部蒙古大千户部，比岁风雪毙畜牧，赈钞二百万贯。敕京师万安、庆寿、圣安、普庆四寺，扬子江金山寺、五台万圣祐国寺，作水陆佛事七昼夜。
冬十月癸亥，修佛事于大明殿。
车驾次于中都，修佛事于昆刚殿敕会福院奉北安王那木罕像于高良河寺。
己未，修西番佛事于寿安山寺，曰星吉思吃剌，曰阔儿鲁弗卜，曰水朵儿麻，曰飒间卜里喃家，经僧四十人，三年乃罢甲子，作佛事，命僧百八人及倡优百戏，导帝师游京城。
癸亥，作礼拜寺于上都及大同路，给钞四万锭。
辛未，修黑牙蛮答哥佛事于水晶殿。癸酉，帝受佛戒于帝师。
己亥，命西僧作烧坛佛事于延华阁。封阿里迷失为和国公、张圭为蔡国公，仍知经筵事。
乙酉，帝复受佛戒于帝师。
乙未，修佛事厌雷于崇天门。丙申，建显宗神御殿于卢师寺，赐额曰大天源延圣寺。敕以金书西番字藏经。甲戌，建殊祥寺于五台山，赐田三百顷。
庚申，皇子允丹藏卜受佛戒于智泉寺。
祭太祖、太宗、睿宗御容于普庆寺二月辛未，祀先农。甲戌，祭太祖、太宗、睿宗御容于大承华普庆寺，以翰林院官执事。
甲午，以西僧公哥列思巴冲纳思监藏班藏卜为帝师，赐玉印，仍诏谕天下僧。
乙巳，作成宗神御殿于天寿万宁寺丁卯，修佛事于贺兰山及诸行宫。
辛未，大天源延圣寺显宗神御殿成，置总管府以司财赋。壬申，雨霾。甲戌，雅济国遣使献方物。己卯，帝御兴圣殿受无量寿佛戒于帝师。庚辰，命僧千人修佛事于镇国寺。辛巳，赐寿宁公主盐价钞万引。甲申，遣户部尚书李家奴往盐官祀海神，仍集议修海岸。丙戌，诏帝师命僧修佛事于盐官州，仍造浮屠二百一十六，以厌海溢。
冬十月己丑朔，命西僧作佛事。
己亥，幸大圣寿万安寺，谒世祖、裕宗神御殿。
丙午，幸大崇恩福元寺，谒武宗神御殿。分命诸僧于大明殿、延春阁、兴圣宫、隆福宫、万岁山作佛事命高昌僧作佛事于宝慈殿西僧百人作佛事于徽猷阁七日。
丙寅，帝幸大崇恩福元寺。遣使赐西域诸王燕只吉台海东鹘二。戊辰，遣使献海东鹘于皇兄行在所。己巳，赐内外军士四万二千二百七十人钞各一锭。作佛事。
祀太祖、太宗、睿宗御容于普庆寺丙申，命中书省、翰林国史院官祀太祖、太宗、睿宗御容于普庆寺。
乙亥，幸大圣寿万安寺，作佛事于世祖神御殿，又于玉德殿及大天源延圣寺作佛事。
甲寅，置隆祥总管府，秩正三品，总建大承天护圣寺工役九月乙卯朔，作佛事于大明殿、兴圣、隆福诸宫。市故宋太后全氏田为大承天护圣寺永业。
甲辰，畏兀僧百八人作佛事于兴圣殿。戊申，以江淮财赋都总管府隶储政院，供皇后汤沐之用。作佛事于广寒殿庚戌罢大承天护圣寺工役。
十一月乙卯，以立皇后，诏天下。受佛戒于帝师，作佛事六十日丙辰后八不沙请为明宗资冥福，命帝师率群僧作佛事七日于大天源延圣寺，道士建醮于玉虚、天宝、太乙、万寿四宫及武当、龙虎二山。戊午，遣使代祀天妃。赐燕铁木儿宅一区。皇后以银五万两，助建大承天护圣寺西夏僧总统封国公冲卜卒，其弟监臧班藏卜袭职，仍以玺书、印章与之。
以平江官田百五十顷，赐大龙翔集庆寺及大崇禧万寿寺。
以金千五百两、银五百两，诣杭州书佛经遣使继金千五百两、银五百两，诣杭州书佛经。赐海南大兴龙普明寺钞万锭，市永业地。戊寅，赐隆禧总管府田千顷。
诏谕枢密院，以屯田子粒钱万锭助建佛寺，免其军卒土木之役。
夏四月壬午朔，命西僧作佛事于仁智殿，自是日始，至十二月终罢。戊子以陕西饥，敕有司作佛事七日。壬辰，以所籍张圭诸子田四百顷，赐大承天护圣寺为永业。
命河南、湖广、江西、甘肃行省诵藏经六百五十部，施钞三万锭。
籍锁住、野里牙等库藏、田宅、奴仆、牧畜，给大承天护圣寺为永业。铸黄金神仙符命印，赐掌全真教道士苗道一。
己未，大驾至京师。劳遣人士还营。有言蔚州广灵县地产银者，诏中书、太禧院遣人莅其事，岁所得银归大承天护圣寺。辛酉，以世祖是月生，命京师率僧百七十人作佛事七日。
丙午，命西僧作佛事于大明殿至治初以白云宗田给寿安山寺为永业，至是其僧沈明琦以为言，有旨，令中书省改正之。
命帝师率西僧作佛事，内外凡八所，以是日始，岁终罢癸巳，以临江、吉安两路天源延圣寺田千顷所入租税，隶太禧宗禋院。
诏：龙翔集庆寺工役、佛事，江南行台悉给之。丁卯，命西僧于兴圣、光天宫十六所作佛事。
庚辰，住持大承天护圣寺僧宝峰加司徒丁亥，以寿安山英宗所建寺未成，诏中书省给钞十万锭供其费，仍命燕铁木儿、撒迪等总督其工役。命后卫指挥使史埙往四川行省调军官选。戊子，命奴都赤阿里火者按行北边牧地。以晋邸部民刘元良等二万四千余户隶寿安山大昭孝寺为永业户。
己未，命西僧为皇子古纳答剌作佛事一周岁甲子，中书省臣言：国家钱谷，岁入有额，而所费浩繁，是以不足。天历二年，尝以盐赋十分之一折银纳之，凡得银二千余锭。今请以银易官帑钞本，给宿卫士卒。又言：陛下不用经费，不劳人民，创建大承天护圣寺。臣等愿上饷所易钞本十万锭、银六百铤助建寺之需。从之。
中书省言：凡僧道为商者，仍征其税中书省臣言：宣课提举司岁榷商税，为钞十万余锭，比岁数不登，乞凡僧道为商者，仍征其税。有旨：诚为僧者，其仍免之。戊子，以西僧旭你迭八答剌班的为三藏国师，赐金印。以龙庆州之流杯园池、水硙、土田赐燕铁木儿。命诸王阿鲁出镇陕西行省。以籍入速速、班丹、彻理帖木儿赀产赐大承天护圣寺为永业。浙西诸路比岁水旱，饥民八十五万余户，中书省臣请令官私、儒学、寺观诸田佃民，从其主假贷钱谷自赈，余则劝分富家及入粟补官，仍益以本省钞十万锭，并给僧道度牒一万道，从之癸巳，诏累朝神御殿之在诸寺者，各制名以冠之：世祖曰元寿，昭睿顺圣皇后曰睿寿，南必皇后曰懿寿，裕宗曰明寿，成宗曰广寿，顺宗曰衍寿，武宗曰仁寿，文献昭圣皇后曰昭寿，仁宗曰文寿，英宗曰宣寿，明宗曰景寿。召亳州太清宫道士马道逸、汴梁朝天宫道士李若讷、河南嵩山道士赵亦然，各率其徒赴阙，修普天大醮。赈浙西盐丁五千余户。命玥璐不花作佛事于德兴府。
命西僧于五台及雾灵山作佛事各一月，为皇子古纳答剌祈福。
丁亥，幸大承天护圣寺。
置兴瑞司，掌中宫岁作佛事，秩正三品。
庚辰，奉文宗皇帝及太皇太后御容于大承天护圣寺。
时浸冗滥失实，惟泰亨在中书时，安南请佛书，乞以九经赐之，使高丽不受礼遗，为尚书贫不能自给，故特赐是谥。
丁丑，帝谓脱脱曰：朕尝作朵思哥儿好事，迎白伞盖游皇城，实为天下生灵之故。今命剌麻选僧一百八人，仍作朵思哥儿好事，凡所用物，官自给之，毋扰于民。丙戌，以答儿麻监臧遥授陕西行省平章政事，实授行宣政院使，整治西番人民。
五月，武宗既立，即日尊太后为皇太后。立仁宗为皇太子。三宫协和。十一月，帝朝太后于隆福宫，上皇太后玉册玉宝。至大元年三月，帝为太后建兴圣宫，给钞五万锭、丝二万斤。二年正月，太后幸五台山作佛事，诏高丽王璋从之。
至大二年，仁宗奉皇太后避暑五台，拜降供给道路，无有阙遗，恩继尤渥。
时皇太后欲幸五台，言者请开保定西五回岭，以取捷径。遣使即鼎，使视地形，计工费，鼎言：荒山斗入，人迹久绝，非乘舆所宜往。还报，太后喜，为寝其役。
帝始开经筵，令左丞相与圭领之，圭进翰林学士吴澄等，以备顾问。自是辞位甚力，犹封蔡国公，知经筵事，别刻蔡国公印以赐。
三月丁巳，封尚师哈立麻为大宝法王。
是月乙卯崩，年四十有六。帝悲恸，为荐大斋于灵谷、天禧二寺，听群臣致祭，光禄为具物。十月甲午，谥曰仁孝皇后。
帝征乌思藏僧作法会，为高帝、高后荐福，言见诸祥异。广乃献圣孝瑞应颂。帝缀为佛曲，令宫中歌舞之。礼部郎中周讷请封禅。广言其不可，遂不许。广上却封禅颂，帝益亲爱之。
帝孝事两宫太后甚谨，而两宫皆好佛、老。先是，清宁宫成，命灌顶国师设坛庆赞，又遗中官继真武像，建醮武当山，使使诣泰山进神袍，或白昼散灯市上。帝重违太后意，曲从之，而健等谏甚力。十五年六月诏拟释迦哑塔像赞，十七年二月诏建延寿塔朝阳门外，除道士杜永祺等五人为真人，皆以建等力谏得寝。
正德六年代费宏为礼部尚书。礼部事视他部为简，自圭数有执争，章奏遂多。帝好佛，自称大庆法王。番僧乞田百顷为法王下院，中旨下部，称大庆法王与圣旨并。圭佯不知，执奏：孰为大庆法王，敢与至尊并书，大不敬。诏勿问，田亦竟止。
帝遣中官刘允迎佛乌斯藏，文华力谏。不报。
当成祖时，锐意通四夷，奉使多用中贵。西洋则和、景弘，西域则李达，迤北则海童，而西番则率使侯显。
侯显者，司礼少监。帝闻乌思藏僧尚师哈立麻有道术，善幻化，欲致一见，因通迤西诸番。乃命显继书币往迓，选壮士健马护行。元年四月奉使，陆行数万里，至四年十二月始与其僧偕来，诏驸马都尉沐昕迎之。帝延见奉天殿，宠优渥，仪仗鞍马什器多以金银为之，道路烜赫。五年二月建普度大斋于灵谷寺，为高帝、高后荐福。或言卿云、天花、甘露、甘雨、青鸟、青狮、白象、白鹤及舍利祥光，连日毕见，又闻梵呗天乐自空而下。帝益大喜，廷臣表贺，学士胡广等咸献圣孝瑞应歌诗。乃封哈立麻万行具足十方最胜圆觉妙智慧善普应佑国演教如来大宝法王西天大善自在佛，领天下释教，给印诰制如诸王，其徒三人亦封灌顶大国师，再宴奉天殿。显以奉使劳，擢太监。
十一年春复奉命，赐西番尼八剌、地涌塔二国。尼八剌王沙的新葛遣使随显入朝，表贡方物。诏封国王，赐诰印。十三年七月，帝欲通榜葛剌诸国，覆命显率舟师以行，其国即东印度之地，去中国绝远。其王赛佛丁遣使贡麒麟及诸方物。帝大悦，锡予有加。榜葛剌之西，有国曰沼纳朴儿者，地居五印度中，古佛国也，侵榜葛剌。赛佛丁告于朝。十八年九月命显往宣谕，赐金币，遂罢兵。宣德二年二月复使显赐诸番，遍历乌斯藏、必力工瓦、灵藏、思达藏诸国而还。途遇寇劫，督将士力战，多所斩获。还朝，录功升赏者四百六十余人。
显有才辨，强力敢任，五使绝域，劳绩与郑和亚。
十六年，中使祠五台山，还言紫荆关外广昌、灵丘有矿砂，可作银冶。
帝从容问：王居国何为？城郭修乎？兵甲利乎？宫室壮乎？顿首言：东海波臣，惟知崇信释氏，他未遑也。遂以书谕之曰：古者王公设险，未尝去兵。民以食为天，而国必有出政令之所。今有人民而无城郭，人将何依？武备不修，则威弛；地不耕，则民艰于食；且有居室，无厅事，无以示尊严。此数者朕甚不取。夫国之大事，在祀与戎。苟阙斯二者，而徒事佛求福，梁武之事，可为明鉴。
宾童龙国，与占城接壤。或言如来入舍卫国乞食，即其地。气候、草木、人物、风土，大类占城，惟遭丧能持服。葬以僻地，设斋礼佛，婚姻偶合。酋出入乘象或马，从者百余人，前后赞唱。民编茅覆屋。货用金、银、花布。
其国城隍周七十余里，幅员广数千里。国中有金塔、金桥、殿宇三十余所。王岁时一会，罗列玉猿、孔雀、白象、犀牛于前，名曰百塔洲。婚嫁，两家俱八日不出门，昼夜燃灯。人死置于野，任乌鸢食，俄顷食尽者，谓为福报俗尚释教，僧皆食鱼、肉，或以供佛，惟不饮酒。
崇信释教，男女多为僧尼，亦居庵寺，持斋受戒。衣服颇类中国。富贵者，尤敬佛，百金之产，即以其半施之。富贵者死，用水银灌其口而葬之。贫者则移置海滨，即有群鸦飞啄，俄顷而尽，家人拾其骨号泣而弃之于海，谓之鸟葬。亦延僧设斋礼佛。
相传释迦佛昔经此山，浴于水，或窃其袈裟，佛誓云：后有穿衣者，必烂其皮肉。自是，寸布挂身辄发疮毒，故男女皆裸体。但纫木叶蔽其前后，或围以布，故又名裸形国。地不生谷，惟啖鱼虾及山芋、波罗密、芭蕉实之属。自此山西行七日，见鹦哥嘴山。又二三日抵佛堂山，即入锡兰国境。海边山石上有一足迹，长三尺许。故老云，佛从翠蓝屿来，践此，故足迹尚存。中有浅水，四时不干，人皆手蘸拭目洗面，曰佛水清净。山下僧寺有释迦真身，侧卧床上。旁有佛牙及舍利，相传佛涅槃处也。其寝座以沉香为之。饰以诸色宝石，庄严甚。王所居侧有大山，高出云汉。其颠有巨人足迹，入石深二尺，长八尺余，云是盘古遗迹王，琐里国人。崇释教，重牛，日取牛粪烧灰涂其体，又调以水，遍涂地上，乃礼佛。手足直舒，腹贴于地以为敬，王及庶民皆如之。不食牛肉，止食其乳，死则瘗之，有杀牛者，罪至死。
白葛达其国，土地瘠薄，崇释教，市易用铁钱。
其地多山，青红若火，故名火州。气候热。五谷、畜产与柳城同。城方十余里，僧寺多于民居。东有荒城，即高昌国都，汉戊巳校尉所治。
初，西宁番僧三剌为书招降罕东诸部，又建佛刹于碾白南川，以居其众，至是来朝贡马，请敕护持，赐寺额。帝从所请，赐额曰瞿昙寺。立西宁僧纲司，以三剌为都纲司。又立河州番、汉二僧纲司，并以番僧为之，纪以符契。自是，其徒争建寺，帝辄锡以嘉名，且赐敕护持。番僧来者日众。
永乐时，诸卫僧戒行精勤者，多授剌麻、禅师、灌顶国师之号，有加至大国师、西天佛子者，悉给以印诰，许之世袭，且令岁一朝贡，由是诸僧及诸卫土官辐辏京师。其他族种，如西宁十三簇、岷州十八族、洮州十八族之属，大者数千人，少者数百，亦许岁一奉贡，优以宴赉。西番之势益分，其力益弱，西陲之患亦益寡。
宣德元年，以协讨安定、曲先功，加国师吒思巴领占等五人为大国师，给诰命、银印，秩正四品，加剌麻着星等六人为禅师，给敕命、银印，秩正六品。
时乌斯藏僧有称活佛者，诸部多奉其教。丙兔乃以焚修为名，请建寺青海及嘉峪关外，为久居计。廷臣多言不可许，礼官言：彼已采土兴工，而令改建于他所，势所不能，莫若因而许之，以鼓其善心，而杜其关外之请。况中国之御戎，惟在边关之有备。戎之顺逆，亦不在一寺之远近。帝许之。丙兔既得请，又近肋番人，使通道松潘以迎活佛。四川守臣惧逼，乞令俺答约束其子，毋扰邻境。俺答言，丙兔止因甘肃不许开市，宁夏又道远艰难，虽有禁令，不能尽制。宣大总督方逢时亦言开市为便。帝以责陕西督抚，督抚不敢违。
万历二年冬，许丙兔市于甘肃，宾兔市于庄浪，岁一次。既而寺成，赐额仰华。
乌斯藏，在云南西徼外，去云南丽江府千余里，四川马湖府千五百余里，陕西西宁卫五千余里。其地多僧，无城郭。群居大土台上，不食肉娶妻，无刑罚，亦无兵革，鲜疾病。佛书其多，楞伽经至万卷。其土台外，僧有食肉娶妻者。元世祖尊八思巴为大宝法王，锡玉印，既没，赐号皇天之下一人之上宣文辅治大圣至德普觉真智佐国如意大宝法王西天佛子大元帝师。自是，其徒嗣者咸称帝师。
洪武初，太祖惩唐世吐蕃之乱，思制御之。惟因其俗尚，用僧徒化导为善，乃遣使广行招谕。又遣陕西行省员外郎许允德使其地，令举元故官赴京授职。于是乌斯藏摄帝师喃加巴藏卜先遣使朝贡。五年十二月至京。帝喜，赐红绮禅衣及鞋帽钱物。明年二月躬自入朝，上所举故官六十人。帝悉授以职，改摄帝师为炽盛佛宝国师，仍锡玉印及彩币表裹各二十。玉人制印成，帝视玉未美，令更制其崇敬如此。暨辞还，命河州卫遣官继敕偕行，招谕诸番之未附者。冬，元帝师之后锁南坚巴藏卜、元国公哥列思监藏巴藏卜并遣使乞玉印。廷臣言已尝给赐，不宜复予，乃以文绮赐之。
七年夏，佛宝国师遣其徒来贡。秋，元帝师八思巴之后公哥监藏巴藏卜及乌斯藏僧答力麻八剌遣使来朝，请封号。诏授帝师后人为圆智妙觉弘教大国师，乌斯藏僧为灌顶国师，并赐玉印。佛宝国师复遣其徒来贡，上所举土官五十八人，亦皆授职。九年，答力麻八剌遣使来贡。十一年复贡，奏举故官十六人为宣慰、招讨等官，亦皆报允。十四年复贡。
其时喃加巴藏卜已卒，有僧哈立麻者，国人以其有道术，称之为尚师。成祖为燕王时，知其名。永乐元年命司礼少监侯显、僧智光继书币往征。其僧先遣人来贡，而躬随使者入朝。四年冬将至，命驸马都尉淋昕往迎之。既至，帝延见于奉天殿，明日宴华盖殿，赐黄金百，白金千，钞二万，彩币四十五表裹，法器、裀褥、鞍马、香果、茶米诸物毕备。其从者亦有赐。明年春，赐仪仗、银瓜、牙仗、骨朵、魫灯、纱灯、香合、拂子各二，手炉六，伞盖一，银交椅、银足踏、银杌、银盆、银罐、青圆扇、红圆扇、拜褥、帐幄各一，幡幢四十有八，鞍马二，散马四。
帝将荐福于高帝后，命建普度大斋于灵谷寺七日。帝躬自行香。于是卿云、甘露、青鸟、白象之属，连日毕见。帝大悦，侍臣多献赋颂。事竣，复赐黄金百，白金千，宝钞二千，彩币表裹百二十，马九。其徒灌顶圆通善慧大国师答师巴啰葛罗思等，亦加优赐。遂封哈立麻为万行具足十方最胜圆觉妙智慧善普应佑国演教如来大宝法王西天大善自在佛，领天下释教，赐印诰及金、银、钞、彩币、织金珠袈裟、金银器、鞍马。命其徒勃隆逋瓦桑儿加领真为灌顶圆修净慧大国师，高日瓦禅伯为灌顶通悟弘济大国师，果栾罗葛罗监藏巴里藏卜为灌顶弘智净戒大国师，并赐印诰、银钞、彩币。已，命哈立麻赴五台山建大斋，再为高帝后荐福，赐予优厚。六年四月辞归，复赐金币、佛像，命中官护行。自是，迄正统末，入贡者八。已，法王卒，久不奉贡。弘治八年，王葛哩麻巴始遣使来贡。十二年两贡，礼官以一岁再贡非制，请裁其赐赉，从之。
正德元年来贡。十年复来贡。时帝惑近习言，谓乌斯藏僧有能知三生者，国人称之为活佛，欣然欲见之。考永、宣间陈诚、侯显入番故事，命中官刘允乘传往迎。阁臣梁储等言：西番之教，邪妄不经。我祖宗朝虽尝遣使，盖因天下初定，藉以化导愚顽，镇抚荒服，非信其教而崇奉之也。承平之后，累朝列圣止因其来朝而赏赉之，未尝轻辱命使，远涉其地。今忽遣近侍往送幢幡，朝野闻之，莫不骇愕。而允奏乞盐引至数万，动拨马船至百艘，又许其便宜处置钱物，势必携带私盐，骚扰邮傅，为官民患。今蜀中大盗初平，疮痍未起。在官已无余积，必至苛敛军民，铤而走险，盗将复发。况自天全六番出境，涉数万之程，历数岁之久，道途绝无邮置，人马安从供顿。脱中途遇寇，何以御之？亏中国之体，纳外番之侮，无一可者。所继敕书，臣等不敢撰拟。帝不听。礼部尚书毛纪、六科给事中叶相、十三道御史周伦等并切谏，亦不听。
允行，以珠琲为幢幡，黄金为供具，赐其僧金印，犒赏以钜万计，内库黄金为之罄尽。敕允往返以十年为期，所携茶盐以数十万计。允至临清，漕艘为之阻滞。入峡江，舟大难进，易以䑦，相连二百余里。及抵成都，日支官廪百石，蔬菜银百两，锦官驿不足，取傍近数十驿供之。治入番器物，估直二十万。守臣力争，减至十三万。工人杂造，夜以继日。居岁余，始率将校十人、士千人以行，越两月入其地。所谓活佛者，恐中国诱害之，匿不出见。将士怒，欲肋以威。番人夜袭之，夺宝货、器械以去。将校死者二人，卒数百人，伤者半之。允乘善马疾走，仅免。返成都，戒部下弗言，而以空函驰奏，至则武宗已崩。世宗召允还，下吏治罪。
嘉靖中，法王犹数入贡，迄神宗朝不绝。时有僧锁南坚错者，能知已往未来事，称活佛，顺义王俺答亦崇信之。万历七年，以迎活佛为名，西侵瓦剌，为所败。此僧戒以好杀，劝之东还。俺答亦劝此僧通中国，乃自甘州遗书张居正，自称释迦摩尼比丘，求通贡，馈以仪物。居正不敢受，闻之于帝。帝命受之，而许其贡。由是，中国亦知有活佛。此僧有异术能服人，诸番莫不从其教，即大宝法王及阐化诸王，亦皆俯首称弟子。自是西方止知奉此僧，诸番王徒拥虚位，不复能施其号令矣。
大乘法王者，乌斯藏僧昆泽思巴也，其徒亦称为尚师。永乐时，成祖既寺哈立麻，又闻昆泽思巴有道术，命中官继玺书银币征之。其僧先遣人贡舍利、佛像，遂偕使者入朝。十一年二月至京，帝即延见，赐藏经、银钞、彩币、鞍马、茶果诸物，封为万行圆融妙法最胜真如慧智弘慈广济护国演教正觉大乘法王西天上善金刚普应大光明佛，领天下释教，赐印诰、袈裟、幡幢、鞍马、伞器诸物，礼之亚于大宝法王。明年辞归，赐加于前，命中官护行。后数入贡，帝亦先后命中官乔来喜、杨三保继赐佛像、法器、袈裟、禅衣、绒锦、彩币诸物。洪熙、宣德间并来贡。
成化四年，其王完卜遣使来贡。礼官言无法王印文，且从洮州入，非制，宜减其赐物。使者言，所居去乌斯藏二十余程，涉五年方达京师，且所进马多，乞给全赐，乃命量增。十七年来贡。
弘治元年，其王桑加瓦遣使来贡。故事，法王卒，其徒自相继承，不由朝命。三年，辅教王遣使奉贡，奏举大乘法王袭职。帝但纳其贡，赐赉遣还，不命袭职。
正德五年遣其徒绰吉我些儿等，从河州卫入贡。礼官以其非贡道，请减其赏，并治指挥徐经罪，从之。已，绰吉我些儿有宠于帝，亦封大德法王。十年，僧完卜锁南坚参巴尔藏卜遣使来贡，乞袭大乘法王。礼官失于稽考，竟许之。嘉靖十五年偕辅教、阐教诸王来贡，使者至四千余人。帝以人数逾额，减其赏，并治四川三司官滥送之罪。
初，成祖封阐化等五王，各有分地，惟二法王以游僧不常厥居，故其贡期不在三年之列。然终明世，奉贡不绝云。
大慈法王，名释迦也失，亦乌斯藏僧称为尚师者也。永乐中，既封二法王，其徒争欲见天子邀恩宠，于是来者趾相接。释迦也失亦以十二年入朝，礼亚大乘法王。明年命为妙觉圆通慈慧普应辅国显教灌顶弘善西天佛子大国师，赐之印诰。十四年辞归，赐佛经、佛像、法仗、僧衣、绮帛、金银器，且御制赞词赐之，其徒益以为荣。明年遣使来贡。十七年命中官杨三保继佛像、衣币往赐。二十一年复来贡。宣德九年入朝，帝留之京师，命成国公朱勇、礼部尚书胡濴持节，册封为万行妙明真如上胜清净般若弘照普慧辅国显教至善大慈法王西天正觉如来自在大圆通佛。
宣宗崩，英宗嗣位，礼官先奏汰番僧六百九十人，正统元年复以为请。命大慈法王及西天佛子如故，余遣还，不愿者减酒馔廪饩，自是辇下稍清。西天佛子者，能仁寺僧智光也，本山东广云人。洪武、永乐中，数奉使西国。成祖赐号国师，仁宗加号圆融妙慧净觉弘济辅国光范演教灌顶广善大国师，赐金印、冠服、金银器。至是复加西天佛子。
初，太祖招徕番僧，本藉以化愚俗，弭边患，授国师、大国师者不过四五人。至成祖兼崇其教，自阐化等五王及二法王外，授西天佛子者二，灌顶大国师者九，灌顶国师者十有八，其他禅师、僧官不可悉数。其徒交错于道，外扰邮传，内耗大官，公私骚然，帝不恤也。然至者犹即遣还。及宣宗时则久留京师，耗费益甚。英宗初年，虽多遣斥，其后加封号者亦不少。景泰中，封番僧沙加为弘慈大善法王，班卓儿藏卜为灌顶大国师。英宗复辟，务反景帝之政，降法王为大国师，大国师为国师。
成化初，宪宗复好番僧，至者日众。劄巴坚参、劄实巴、领占竹等，以秘密教得幸，并封法王。其次为西天佛子，他授大国师、国师、禅师者不可胜纪。四方奸民投为弟子，辄得食大官，每岁耗费钜万。廷臣屡以为言，悉拒不听。孝宗践阼，清汰番僧，法王、佛子以下，皆递降，驱还本土，夺其印诰，由是辇下复清。
弘治六年，帝惑近习言，命取领占竹等诣京。言官交章力谏，事乃寝。十三年命为故西天佛子着癿领占建塔。工部尚书徐贯等言，此僧无益于国，营墓足矣，不当建塔，不从。寻命那卜坚参三人为灌顶大国师。帝崩，礼官请黜异教，三人并降禅师。
既而武宗蛊惑佞幸，复取领占竹至京，命为灌顶大国师，以先所降禅师三人为国师。帝好习番语，引入豹房，由是番僧复盛。封那卜坚参及劄巴藏卜为法王，那卜领占及绰即罗竹为西天佛子。已，封领占班丹为大庆法王，给番僧度牒三千，听其自度。或言，大庆法王，即帝自号也。
绰吉我些儿者，乌斯藏使臣，留豹房有宠，封大德法王。乞令其徒二人为正副使，还居本土，如大乘法王例入贡，且为二人请国师诰命，入番设茶。礼官刘春等执不可，帝不听。春等复言：乌斯藏远在西方，性极顽犷。虽设四王抚化，而其来贡必为节制。若令继茶以往，赐之诰命，彼或假上旨以诱诸番，妄有所干请。从之则非法，不从则生衅，害不可胜言。帝乃罢设茶敕，而予之诰命。帝时益好异教，常服其服，诵习其经，演法内厂。绰吉我些儿辈出入豹房，与权幸杂处，气焰灼然。及二人乘传归，所过驿骚，公私咸被其患。
世宗立，复汰番僧，法王以下悉被斥。后世宗崇道教，益黜浮屠，自是番僧鲜至中国者。
阐化王者，乌斯藏曾也。初，洪武五年，河州卫言：乌斯藏怕木竹巴之地，有僧曰章阳沙加盐藏，元时封灌顶国师，为番人推服。今朵甘酋赏竹监藏与管兀儿勾兵，若遣此僧抚谕，朵甘必内附。帝如其言，仍封灌顶国师，遣使赐玉印、彩币。明年，其僧使酋长锁南藏卜贡佛像、像书、舍利。是时方命佛宝国师招谕番人，于是怕木竹巴僧等自称辇卜阇，遣使进表及方物。帝厚赐之。辇卜阇者，其地首僧之称也。八年正月设怕木竹巴万户府，以番酋为之。已而章阳沙加卒，授其徒锁南扎思巴噫监藏卜为灌顶国师。二十一年上表称病，举弟子吉剌思巴监藏巴藏卜自代，遂授灌顶国师。自是三年一贡。
成祖嗣位，遣僧智光往赐。永乐元年遣使入贡。四年封为灌顶国师阐化王，赐螭纽玉印，白金五百两，绮衣三袭，锦帛五十匹，巴茶二百斤。明年命与护教、赞善二王，必力工瓦国师及必里、朵甘、陇答诸卫，川藏诸族，复置驿站，通道往来。十一年，中官杨三保使乌斯藏还，其王遣从子劄结等随之入贡。明年覆命三保使其地，令与阐教、护教、赞善三王及川卜、川藏等共修驿站，诸未复者尽复之。自是道路毕通，使臣往还数万里，无虞寇盗矣。其后贡益频数。帝嘉其诚，覆命三保继佛像、法器、袈裟、禅衣及绒锦、彩币往劳之。已，又命中官戴兴往赐彩币。
宣德二年命中官侯显往赐绒锦、彩币。其贡使尝殴杀驿官子，帝以其无知，遣还，敕王戒饬而已。九年，贡使归，以赐物易茶。至临洮，有司没入之，羁其使，请命。诏释之，还其茶。
正统五年，王卒。遣禅师二人为正副使，封其从子吉剌思巴永耐监藏巴藏卜为阐化王。使臣私市茶彩数万，令有司运致。礼官请禁之，帝念其远人，但令自僦舟车。已，王卒，以桑儿结坚昝巴藏卜嗣。
成化元年，礼部言：宣、正间，诸贡不过三四十人，景泰时十倍，天顺间百倍。今贡使方至，乞敕谕阐化王，令如洪武旧制，三年一贡。从之。五年，王卒，命其子公葛列思巴中柰领占坚参巴儿藏卜嗣。遣僧进贡，还至西宁，留寺中不去，又冒名入贡，隐匿所赐玺书、币物。王使其下三人来趣，其僧闭之室中，剜二人目。一人逸，诉于都指挥孙鉴。鉴捕置之狱，受其徒贿，而复以闻。下四川巡按鞫治，坐僧四人死，鉴将逮治，会敕悉免。
十七年以长河西诸番多假番王名朝贡，命给阐化、赞善、阐教、辅教四王敕书勘合，以防奸伪。二十二年遣使四百六十人来贡，守臣遵新例，但纳一百五十人。礼官以使者已入境，难固拒，请顺其情概纳之，为后日两贡之数，从之。
弘治八年遗僧来贡，还至扬州广陵驿，遇大乘法王贡使，相与杀牲纵酒，三日不去。见他使舟至，则以石投之，不容近陆。知府唐恺诣驿呼其舟子戒之，诸僧持兵仗呼噪拥而入。恺走避，隶卒力格斗乃免，为所伤者甚众。事闻，命治通事及伴送者罪，遣人谕王令自治其使者。其时王卒，子班阿吉江东劄巴请袭，命番僧二人为正副使往封。比至，新王亦死，其子阿往劄失劄巴坚参即欲受封，二人不得已授之，遂具谢恩仪物，并献其父所领勘合印章为左验。至四川，守臣劾其擅封，逮治论斩，减死戌边，副使以下悉宥。
正德三年，礼官以贡使逾额，令为后年应贡之数。嘉靖三年偕辅教王及大小三十六番请入贡。礼官以诸番不具地名、族氏，令守臣核实以闻。四十二年，阐化诸王遣使入贡请封。礼官循故事，遣番僧二十二人为正副使，序班朱廷对监之。至中途大骚扰，不受廷对约束，廷对还白其状。礼官请自后封番王，即以诰敕付使者继还，或下守臣，择近边僧人继赐。封诸藏之不遣京寺番僧，自此始也。番入素以入贡为利，虽屡申约束，而来者日增。隆庆三年再定令阐化、阐教、辅教三王，俱三岁一贡，贡使各千人，半全赏，半减赏。全赏者遣八人赴京，余留边上。遂为定例。
万历七年，贡使言阐化王长子札释藏卜乞嗣职，如其请。久之卒，其子请袭。神宗许之，而制书但称阐化王。用阁臣沈一贯言，加称乌斯藏怕木竹巴灌顶国师阐化王。其后奉贡不替。所贡物有画佛、铜佛、铜塔、珊瑚、犀角、氆氇、左髻毛缨、足力麻、铁力麻、刀剑、明甲胄之属，诸王所贡亦如之。
赞善王者，灵藏僧也。其地在四川徼外，视乌斯藏为近。成祖践阼，命僧智光往使。永乐四年，其僧着思巴儿监藏遣使入贡，命为灌顶国师。明年封赞善王，国师如故，赐金印、诰命。十七年，中官杨三保往使。洪熙元年，王卒，从子喃葛监藏袭。宣德二年，中官侯显往使。正统五年奏称年老，请以长子班丹监剉代。帝不从其请，而授其子为都指挥使。
初，入贡无定期，自永乐迄正统，或间岁一来，或一岁再至。而历朝遣使往赐者，金币、宝钞、佛像、法器、袈裟、禅服，不一而足。至成化元年始定三岁一贡之例。
三年命塔儿把坚粲袭封。故事，封番王诰敕及币帛遣官继赐，至是西陲多事，礼官乞付使者继回，从之。
五年，四川都司言，赞善诸王不遵定制，遣使率各寺番僧百三十二种入贡，且无番王印文，今止留十余人守贡物，余已遣还。礼官言：番地广远，番王亦多，若遵例并时入贡，则内郡疲供亿。莫若令诸王于应贡之岁，各具印文，取次而来。今贡使已至，难拂其情。乞许作明年应贡之数。报可。
十八年，礼官言：番王三岁一贡，贡使百五十人，定制也。近赞善王连贡者再，已遣四百十三人。今请封请袭，又遣千五百五十人，违制宜却。乞许其请封袭者，以三百人为后来两贡之数，余悉遣还。亦报可。遂封喃葛坚粲巴藏卜为赞善王。弘治十六年卒，命其弟端竹坚昝嗣。嘉靖后犹入贡如制。
护教王者，名宗巴斡即南哥巴藏卜，馆觉僧也。成祖初，僧智光使其地。永乐四年遣使入贡，诏授灌顶国师，赐之诰。明年遣使入谢，封为护教王，赐金印、诰命，国师如故。遂频岁入贡。十二年卒，命其从子干些儿吉剌思巴藏卜嗣。洪熙、宣德中并入贡。已而卒，无嗣，其爵逐绝。
阐教王者，必力工瓦僧也。成祖初，僧智光继敕入番，其国师端竹监藏遣使入贡。永乐元年至京，帝喜，宴赉遣还。四年又贡，帝优赐，并赐其国师大板的达、律师锁南藏卜衣币。十一年乃加号灌顶慈慧净戒大国师，又封其僧领真巴儿吉监藏为阐教王，赐印诰、彩币。后比年一贡。杨三保、戴兴、侯显之使，皆继金币、佛像、法器赐焉。
宣德五年，王卒，命其子绰儿加监巴领占嗣。久之卒，命其子领占叭儿结坚参嗣。成化四年从礼官言，申三岁一贡之制。明年，王卒，命其子领占坚参叭儿藏卜袭。二十年，帝遣番僧班着儿继玺书勘合往赐。其僧惮行，至半道，伪为王印信、番文覆命，诏逮治。
正德十三年遣番僧领占劄巴等封其新王。劄巴等乞马快船三十艘载食盐，为入番买路之资。户科、户部并疏争，不听。劄巴等在途科索无厌，至吕梁，殴管洪主事李瑜几毙，恣横如此。迄嘉靖世，阐教王修贡不辍。
辅教王者，思达藏僧也。其地视乌斯藏尤远。成祖即位，命僧智光持诏招谕，赐以银币。永乐十一年封其僧南渴烈思巴为辅教王，赐诰印、彩币，数通贡使。杨三保、侯显皆往赐其国，与诸法王等。景泰七年，使来贡，自陈年老，乞令其子喃葛坚粲巴藏卜代。帝从之，封为辅教王，赐诰敕、金印、彩币、袈裟、法器。以灌顶国葛藏、右觉义桑加巴充正、副使往封。至四川，多雇牛马，任载私物。礼官请治其罪，英宗方复辟，命收其敕书，减供应之半。
成化五年，王卒，命其子喃葛劄失坚参叭藏卜嗣。六年申旧制，三年一贡，多不过百五十人，由四川雅州人。国师以下不许贡。弘治十二年，辅教等四王及长河西宣慰司并时入贡，使者至二千八百余人。礼官以供费不赀，请敕四川守臣遵制遣送，违者却还，从之。历正德、嘉靖世，奉贡不绝。
西天阿难功德国，西方番国也。洪武七年，王卜哈鲁遣其讲主必尼西来朝，贡方物及解毒药石。诏赐文绮、禅衣及布帛诸物。后不复至。
又有和林国师朵儿只怯烈失思巴藏卜，亦遣其讲主汝奴汪叔来朝，献铜佛、舍利、白哈丹布及元所授玉印一、玉图书一、银印四、铜印五、金字牌三，命宴赉遣还。明年，国师入朝，又献佛像、舍利、马二匹，赐文绮、禅衣。和林，即元太祖故都，在极北，非西番，其国师则番僧。与功德国同时来贡，后亦不复至。
尼八剌国，在诸藏之西，去中国绝远。其王皆僧为之。洪武十七年，太祖命僧智光继玺书、彩币往，并使其邻境地涌塔国。智光精释典，负才辨，宣扬天子德意。其王马达纳罗摩遣使随入朝，贡金塔、佛经及名马方物。二十年达京师。帝喜，赐银印、玉图书、诰敕、符验及幡幢、彩币。二十三年再贡，加赐玉图书、红罗伞。终太祖时，数岁一贡。成祖覆命智光使其国。永乐七年遣使来贡。十一年命杨三保继玺书、银币赐其嗣王沙的新葛及地涌塔王可般。明年遣使来贡。封沙的新葛为尼八剌国王，赐诰及镀金银印。十六年遣使来贡，命中官邓诚继玺书、锦绮、纱罗往报之。所经罕东、灵藏、必力工瓦、乌斯藏及野蓝卜纳，皆有赐。宣德二年又遣中官侯显赐其王绒锦、纻丝，地涌塔王如之。自后，贡使不复至。
又有速睹嵩者，亦四方之国。永乐三年遣行人连迪等继敕往招，赐银钞、彩币。其酋以道远不至。
朵甘，在四川徼外，南与乌斯藏邻，唐吐蕃地。元置宣慰司、招讨司、元帅府、万户府，分统其众。
洪武二年，太祖定陕西，即遣官继诏招抚。又遣员外郎许允德谕其酋长，举元故官赴京。摄帝师喃加巴藏卜及故国公南哥思丹八亦监藏等于六年春入朝，上所举六十人名。帝喜，置指挥使司二，曰朵甘，曰乌斯藏，宣慰司二，元帅府一，招讨司四，万户府十三，千户所四，即以所举官任之。廷臣言来朝者授职，不来者宜弗予。帝曰：吾以诚心待人。彼不诚，曲在彼矣。万里来朝，俟其再请，岂不负远人归乡之心。遂皆授之。降诏曰：我国家受天明命，统御万方，恩抚善良，武威不服。凡在幅员之内，咸推一视之仁。乃者摄帝师喃加巴藏卜率所举故国公、司徒、宣慰、招讨、元帅、万户诸人，自远入朝。朕嘉其识天命，不劳师旅，共效职方之贡。已授国师及故国公等为指挥同知等官，皆给诰印。自今为官者务遵朝廷法，抚安一方。僧务敦化导之诚，率民为善，共享太平，永绥福禳，岂不休哉。并宴赉遣还。初，元尊番僧为帝师，授其徒国公等秩，故降者袭旧号。
锁南兀即尔者归朝，授朵甘卫指挥佥事。以元司徒银印来上，命进指挥同知。已而朵甘宣慰赏竹监藏举首领可为指挥、宣慰、万户、千户者二十二人。诏从其请，铸分司印予之。乃改朵甘、乌斯藏二卫为行都指挥使司，以锁南兀即尔为朵甘都指挥同知，管招兀即尔为乌斯藏都指挥同知，并赐银印。又设西安行都指挥使司于河州，兼辖二都司。已，佛宝国师锁南兀即尔等遣使来朝，奏举故官赏竹监藏等五十六人。命增置朵甘思宣慰司及招讨等司。招讨司六：曰朵甘思，曰朵甘陇答，曰朵甘丹，曰朵甘仓溏，曰朵甘川，曰磨儿勘。万户府四：曰沙儿可，曰乃竹，曰罗思端，曰列思麻。千户所十七。以赏竹监藏为朵甘都指挥同知，余授职有差。自是，诸番修贡惟谨。
八年置俄力思军民元帅府。寻置陇答卫指挥使司。十八年以班竹儿藏卜为乌斯藏都指挥使。乃更定品秩，自都指挥以下皆令世袭。未几，又改乌斯藏俺不罗卫为行都指挥使司。二十六年，西番思曩日等族遣使贡马，命赐金铜信符、文绮、袭衣，许之朝贡。
永乐元年改必里千户所为卫，后置乌斯藏牛儿宗寨行都指挥使司，又置上邛部卫，皆以番人官之。十八年，帝以番悉入职方，其最远白勒等百余寨犹未归附，遣使往招，亦多入贡。帝以番俗惟僧言是听，乃宠以国师诸美号，赐诰印，令岁朝。由是诸番僧来者日多，迄宣德朝，礼之益厚。九年命中官宋成等继玺书、赐物使其地，敕都督赵安率兵送之毕力术江。
正统初，以供费不赀，稍为裁损。时有番长移书松潘守将赵得，言欲入朝，为生番阻遏，乞遣兵开道。诏令得遣使招生番，相率朝贡者八百二十九寨，悉赐赉遣归。天顺四年，四川三司言：比奉敕书，番僧朝贡入京者不得过十人，余留境上候赏。今蜀地灾伤，若悉留之，动经数月，有司困于供亿。宜如正统间制，宴待遣还。报可。
成化三年，阿昔洞诸族土官言：西番大小二姓为恶，杀之不惧。惟国师、剌麻劝化，则革心信服。乃进禅师远丹藏卜为国师，都纲子瑺为禅师，以化导之。六年申诸番三岁一贡之例，国师以下不许贡，于是贡使渐希。
初，太祖以西番地广，人犷悍，欲分其势而杀其力，使不为边患，故来者辄授官。又以其地皆食肉，倚中国茶为命，故设茶课司于天全六番，令以马市，而入贡者又优以茶布。诸番恋贡市之利，且欲保世官，不敢为变。迨成祖，益封法王及大国师、西天佛子等，俾转相化导，以共尊中国，以故西陲宴然，终明世无番寇之患。
长河西鱼通宁远宣慰司，在四川徼外，地通乌斯藏，唐为吐蕃。元时置碉门、鱼通、黎、雅、长河西、宁远六安抚司，隶吐蕃宣慰司。
洪武时，其地打煎炉、长河西土官元右承剌瓦蒙遣其理问高惟善来朝，贡方物，宴赉遣还。十六年复遣惟善及从子万户若剌来贡。命置长河西等处军民安抚司，以剌瓦蒙为安抚使，赐文绮四十八匹，钞二百锭，授惟善礼部主事。二十年遣惟善招抚长河西、鱼通、宁远诸处，明年还朝，言：
安边之道，在治屯守，而兼恩威。屯守既坚，虽远而有功；恩威未备，虽近而无益。今鱼通、九枝疆土及严州、杂道二长官司，东邻碉门、黎、雅，西接长河西。自唐时吐蕃强盛，宁远、安靖、严州汉民，往往为彼驱入九枝、鱼通，防守汉边。元初设二万户府，仍与盘陀、仁阳置立寨栅，边民戍守。其后各枝率众攻仁阳等栅。及川蜀兵起，乘势侵陵雅、邛、嘉等州。洪武十年始随碉门土酋归附。严州、杂道二长官司自国朝设，迨今十有余年，官民仍旧不相统摄。盖无统制之司，恣其猖獗，因袭旧弊故也。其近而已附者如此，远而未附者何由而臣服之。且严州、宁远等处，乃古之州治。苟拨兵戍守，就筑城堡，开垦山田，使近者向化而先附，远者畏威而来归，西域无事则供我徭役，有事则使之先驱。抚之既久，则皆为我用。如臣之说，其便有六。
通乌斯藏、朵甘，镇抚长河西，可拓地四百余里，得番民二千余户。非惟黎、雅保障，蜀亦永无西顾忧。一也。
番民所处老思冈之地，土瘠人繁，专务贸贩碉门乌茶、蜀之细布，博易羌货，以赡其生。若于严州立市，则此辈衣食皆仰给于我，焉敢为非。二也。
以长河西、伯思东、巴猎等八千户为外番掎角，其势必固。然后招徕远者，如其不来，使八千户近为内应，远为乡导，此所谓以蛮攻蛮，诚制边之善道。三也。
天全六番招讨司八乡之民，宜悉蠲其徭役，专令蒸造乌茶，运至严州，置仓收贮，以易番马。比之雅州易马，其利倍之。且于打煎炉原易马处相去甚近，而价增于彼，则番民如蚁之慕膻，归市必众。四也。
严州既立仓易马，则番民运茶出境，倍收其税，其余物货至者必多。又鱼通、九枝蛮民所种水陆之田，递年无征。若令岁输租米，并令军士开垦大渡河两岸荒田，亦可供给戌守官军。五也。
碉门至严州道路，宜令缮修开拓，以便往来人马。仍量地里远近，均立邮传，与黎、雅烽火相应。庶可以防遏乱略，边境无虞。六也。
帝从之。
后建昌酋月鲁帖木儿叛，长河西诸酋阴附之，失朝贡，太祖怒。三十年春谓礼部臣曰：今天下一统，四方万国皆以时奉贡。如乌斯藏、尼八剌国其地极远，犹三岁一朝。惟打煎炉长河西土酋外附月鲁帖木儿、贾哈剌，不臣中国。兴师讨之，锋刃之下，死者必众。宜遣人谕其酋。若听命来觐，一以恩待，不悛则发兵三十万，声罪徂征。礼官以帝意为文驰谕之。其酋惧，即遣使入贡谢罪。天子赦之，为置长河西鱼通宁远宣慰司，以其酋为宣慰使，自是修贡不绝。初，鱼通及宁远、长河西，本各为部，至是始合为一。
永乐十三年，贡使言：西番无他土产，惟以马易茶。近年禁约，生理实艰，乞仍许开中。从之。二十一年，宣慰使喃哩等二十四人来朝贡马。正统二年，喃哩卒，子加八僧嗣。成化四年申诸番三岁一贡之令，惟长河西仍比岁一贡。六年颁定二年或三年一贡之例，贡使不得过百人。十七年，礼官言：乌斯藏在长河西之西，长河西在松潘、越隽之南，壤地相接，易于混淆。乌斯藏诸番王例三岁一贡，彼以道险来少，而长河西番僧往往诈为诸王文牒，入贡冒赏。请给诸番王及长河西、董卜韩胡敕书勘合，边臣审验，方许进入，庶免诈伪之弊。或道阻，不许补贡。从之。十九年，其部内灌顶国师遣僧徒来贡至千八百人，守臣劾其违制。诏止纳五百人，余悉遣还。二十二年，礼官言：长河西以黎州大渡河寇发，连岁失贡，至是补进三贡。定制，道梗者不得再补。但今贡物已至，宜顺其情纳之，而量减赐继。报可。
弘治十二年，礼官言：长河西及乌斯藏诸番，一时并贡，使者至二千八百余人。乞谕守臣无滥送。亦报可。然其后来者愈多，卒不能却。嘉靖三年定令不得过一千人。隆庆三年定五百人全赏、遣八人赴京之制，如阐教诸王。其贡物则珊瑚、氆氇之属，悉准阐化王传所载。诸番贡皆如之。
董卜韩胡宣慰司，在四川威州之西，其南与天全六番接。永乐九年，酋长南葛遣使奉表入朝，贡方物。因言答隆蒙、碉门二招讨侵掠邻境，阻遏道路，请讨之。帝不欲用兵，降敕慰谕，使比年一贡，赐金印、冠带。
正统三年奏年老，乞以子克罗俄坚粲代，从之。凶狡不循礼法。七年乞封王，赐金印，帝不许。命进秩镇国将军、都指挥同知，掌宣慰司事，给之诰命。益恃强，数与杂谷安抚及别思寨安抚饶蛒构怨。十年八月移牒四川守臣，谓：别思寨本父南葛故地，分畀饶蛒父者。后饶蛒受事，私奏于朝，获设安抚司。迩乃伪为宣慰司印，自称宣慰使，纠合杂谷诸番，将侵噬己地。已拘执饶蛒，追出伪印，用番俗法剜去两目。谨以状闻。守臣上其事。帝遣使继敕责其专擅，令与使臣推择饶蛒族人为安抚，仍辖其土地，且送还饶蛒，养之终身。
十三年十月，四川巡按张洪等奏：近接董卜宣慰文牒言：杂谷故安抚乌标小妻毒杀其夫及子，又贿威州千户唐泰诬己谋叛。今备物进贡，欲从铜门山西开山通道，乞官军于日驻迓之。臣等窃以杂谷内联威州、保县，外邻董卜韩胡。杂谷力弱，欲抗董卜，实倚重于威、保。董卜势强，欲通威、保，却受阻于杂谷。以此仇杀，素不相能。铜门及日驻诸寨，乃杂谷、威、保要害地。董卜欺杂谷妻寡子弱，瞰我军远征麓川，假进贡之名，欲别开道路，意在吞减杂谷，构陷唐泰。所请不可许。乃下都御史寇深等计度，其议迄不行。
时董卜比岁入贡，所遣僧徒强悍不法，多携私物，强索舟车，骚扰道途，詈辱长吏。天子闻而恶之，景泰元年赐敕切责。寻侵夺杂谷及达思蛮长官司地，掠其人畜，守臣不能制。三年二月朝议奖其入贡勤诚，进秩都指挥使，令还二司侵地及所掠人民。其酋即奉命，惟旧维州之地尚为所据。俄馈四川巡抚李匡银罂、金珀，求御制大诰、周易、尚书、毛诗、小学、方舆胜览、成都记诸书。匡闻之于朝，因言：唐时吐蕃求毛诗、春秋。于休烈谓，予之以书，使知权谋，愈生变诈，非中国之利。裴光廷谓，吐蕃久叛新服，因其有请，赐以诗、书，俾渐陶声教，化流无外。休烈徒知书有权略变诈，不知忠信礼义皆从书出。明皇从之。今兹所求，臣以为予之便。不然彼因贡使市之书肆，甚不为难。惟方舆胜览、成都记，形胜关塞所具，不可概予。帝如其言，寻以其还侵地，赐敕奖励。
六年，兵部尚书于谦等奏其僭称蛮王，窥伺巴蜀，所上奏章语多不逊，且招集群番，大治戎器，悖逆日彰，不可不虑，宜敕守臣预为戒备，从之。
克罗俄坚粲死，子劄思坚粲藏卜遣使来贡，命为都指挥同知，掌宣慰司事。天顺元年遣使入贡，乞封王。命如其父官，进秩都指挥使，仍掌宣慰司事。
成化五年，四川三司奏：保县僻处极边，永乐五年特设杂谷安抚司，令抚辑旧维州诸处蛮塞。后与董卜构兵，维州诸地俱为侵夺，贡道阻绝。今杂谷恢复故疆，将遣使来贡，不知贡期，未敢擅遣。帝从礼官言，许以三年为期。四年申诸番三年一贡之例，惟董卜许比年一贡。
六年，劄巴坚粲藏卜卒，子绰吾结言千嗣为都指挥使。弘治三年卒，子日墨劄思巴旺丹巴藏卜遣国师贡珊瑚树、氆氇、甲胄诸物，请嗣父职，许之，赐诰命、敕书、彩币。九年卒，子喃呆请袭，亦遣国师贡方物，诏授以父官。卒，子容中短竹袭。嘉靖二年再定令贡使不得过千人，其所隶别思寨及加渴瓦寺别贡。隆庆二年，董卜及别思寨贡使多至七百余人，命予半赏，遣八人赴京，为定制。迄万历后，朝贡不替。
辛巳，诏曰：佛法深妙，道教虚融，咸降大慈，济度群品，凡在含识，皆蒙覆护。所以雕铸灵相，图写真形，率土瞻仰，用申诚敬。其五岳四镇，节宣云雨，江、河、淮、海，浸润区域，并生养万物，利益兆人，故建庙立祀，以时恭敬。敢有毁坏偷盗佛及天尊像，岳镇海渎神形者，以不道论。沙门坏佛像，道士坏天尊者，以恶逆论。
帝以年龄晚暮，尤崇尚佛道，又素信鬼神，二十年，诏沙门道士坏佛像天尊，百姓坏岳渎神像，皆以恶逆论。
于时上柱国元谐亦颇失意，谊数与相往来，言论丑恶。胡僧告之。公卿奏谊大逆不道，罪当死。上见谊怆然曰：朕与公旧为同学，甚相怜悯，将奈国法何？于是下诏曰：谊，有周之世，早豫人伦，朕共游庠序，遂相亲好。然性怀险薄，巫觋盈门，鬼言怪语，称神道圣。朕受命之初，深存诫约，口云改悔，心实不悛。乃说四天王神道，谊应受命，书有谊谶，天有谊星，桃、鹿二川，岐州之下，岁在辰巳，兴帝王之业。密令卜问，伺殿省之灾。又说其身是明王，信用左道，所在诖误，自言相表当王不疑。此而赦之，将或为乱，禁暴除恶，宜伏国刑。上复令大理正赵绰谓谊曰：时命如此，将若之何！于是赐死于家，时年四十六。
时上柱国王谊有功于国，与谐俱无任用，每相往来。胡僧告谐、谊谋反，上按其事，无逆状，上慰谕而释之。
独孤皇后知颎不可夺，阴欲去之。初，夫人卒，后言于上曰：高仆射老矣，而丧夫人，陛下何能不为之娶！上以后言谓颎，颎流涕谢曰：臣今已老，退朝之后，唯斋居读佛经而已。虽陛下垂哀之深，至于纳室，非臣所愿。上乃止顷之，颎国令上颎阴事，称：其子表仁谓颎曰：司马仲达初托疾不朝，遂有天下。公今遇此，焉知非福！于是上大怒，囚颎于内史省而鞫之。宪司复奏颎他事，云：沙门真觉尝谓颎云：明年国有大丧。尼令晖复云：十七、十八年，皇帝有大厄。十九年不可过。上闻而益怒，顾谓群臣曰：帝王岂可力求。孔子以大圣之才，作法垂世，宁不欲大位邪？天命不可耳。颎与子言，自比晋帝，此何心乎？有司请斩颎。于是除名为民。
炀帝北巡，至恒安，见白骨被野，以问侍臣。侍臣曰：往者韩洪与虏战处也。帝悯然伤之，收葬骸骨，命五郡沙门为设佛供，拜洪陇西太守。
夏四月丙申，立皇子永康公胤为皇太子，赐天下为父后者爵一级，王公以下继帛各有差，庚子，诏：镂金银薄、庶物化生、土木人、彩华之属，及布帛短狭轻疏者，并伤财废业，尤成蠹患。又僧尼道士，挟邪左道，不依经律，人间淫祀祅书诸珍怪事，详为条制，并皆禁绝。
十一月甲申，诏禁屠杀含孕，以为永制。己丑，帝于式干殿为诸僧、朝臣讲维摩诘经。
庚寅，诏曰：朕以虚薄，嗣弘王业，思所以赞扬盛绩，播之万古。虽史官执笔，有闻无坠，犹恐绪言遣美，时或未书。在位王公、文武大小，降及庶人，爰至僧徒，或亲奉音旨，或承传旁说，凡可载之文籍，悉条封上。
五年春正月辛亥，诏以金凤等三台未入寺者，施大兴圣寺二月乙丑又诏禁网捕鹰鹞及畜养笼放之物。夏四月甲子，诏以并州尚书省为大基圣寺，晋祠为大崇皇寺。
十二月癸巳，集群官及沙门道士等，帝升高座，辨释三教先后。以儒教为先，道教次之，佛教为后。
乙丑，废太学及州县学，唯留国子一学，取正三品以上子七十二人充生。颁舍利于诸州。
夏五月辛巳，以京师寺观不甚清净，诏曰：
释伽阐教，清净为先，远离尘垢，断除贪欲。所以弘宣胜业，修植善根，开导愚迷，津梁品庶。是以敷演经教，检约学徒，调忏身心，舍诸染着，衣服饮食，咸资四辈。
自觉王迁谢，像法流行，末代陵迟，渐以亏滥。乃有猥贱之侣，规自尊高；浮惰之人，苟避徭役。妄为剃度，托号出家，嗜欲无厌，营求不息。出入闾里，周旋阛阓，驱策田产，聚积货物。耕织为生，估贩成业，事同编户，迹等齐人。进违戒律之文，退无礼典之训。至乃亲行劫掠，躬自穿窬，造作妖讹，交通豪猾。每罹宪纲，自陷重刑，黩乱真如，倾毁妙法。譬兹稂莠，有积嘉苗；类彼淤泥，混夫清水。又伽蓝之地，本曰净居，栖心之所，理尚幽寂。近代以来，多立寺舍，不求闲旷之境，唯趋喧杂之方。缮采崎岖，栋宇殊拓，错舛隐匿，诱纳奸邪。或有接延廛邸，邻近屠酤，埃尘满室，膻腥盈道。徒长轻慢之心，有亏崇敬之义。且老氏垂化，本贵冲虚，养志无为，遗情物外。全真守一，是谓玄门，驱驰世务，尤乖宗旨。
朕膺期驭宇，兴隆教法，志思利益，情在护持。欲使玉石区分，薰莸有辨，长存妙道，永固福田，正本澄源，宜从沙汰。诸僧、尼、道士、女冠等，有精勤练行、守戒律者，并令大寺观居住，给衣食，勿令乏短。其不能精进、戒行有阙、不堪供养者，并令罢遣，各还桑梓。所司明为条式，务依法教，违制之事，悉宜停断。京城留寺三所，观二所。事竟不行。
令道士、女冠、僧、尼等并尽礼致拜其父母六月己未朔，皇子旭轮生。乙丑，初令道士、女冠、僧、尼等，并尽礼致拜其父母。乙亥，制蓬莱宫诸门殿亭等名。
社稷、陵寝、寺宇等并依永淳已前故事二月甲寅，复国号，依旧为唐。社稷、宗庙、陵寝、郊祀、行军旗帜、服色、天地、日月、寺宇、台阁、官名，并依永淳已前故事。
庚寅，改中兴寺、观为龙兴，内外不得言中兴。
天下滥度僧尼、道士、女冠并依旧。
令道士、女冠、僧尼致拜父母二年春正月，关中自去秋至于是月不雨，人多饥乏，遣使赈给。制求直谏昌言弘益政理者。名山大川，并令祈祭。丙寅，紫微令姚崇上言请检责天下僧尼，以伪滥还俗者二万余人。闰月癸亥，令道士、女冠、僧尼致拜父母。
诏绫锦花文不得用盘龙、对凤、狮子、万字等戊寅，诏：纂组文绣，正害女红。今师旅未息，黎元空虚，岂可使淫巧之风，有亏常制。其绫锦花文所织盘龙、对凤、麒麟、狮子、天马、辟邪、孔雀、仙鹤、芝草、万字、双胜、透背，及大繝绵、竭凿、六破已上，并宜禁断。其长行高丽白锦、大小花绫锦，任依旧例织造。有司明行晓谕。
六月己亥朔自今更不得奏置寺观及度人。
岐州无忧王寺有佛指骨寸余，先是取来禁中供养，乙亥，诏送还本寺。
命沙门、道士、文儒官讨论三教庚辰，上降诞日，命沙门、道士加文儒官讨论三教，上大悦。
二月辛酉，诏僧尼道士全隶左右街功德使，自是祠部司封不复关奏。
诏曰：山人柳泌轻怀左道，上惑先朝。固求牧人，贵欲疑众，自知虚诞，仍更遁逃。僧大通医方不精，药术皆妄。既延祸衅，俱是奸邪。邦国固有常刑，人神所宜共弃，付京兆府决杖处死。金吾将军李道古贬循州司马。宪宗末年，锐于服饵，皇甫镈与李道古荐术人柳泌、僧大通待诏翰林。泌于台州为上炼神丹，上服之，日加躁渴，遽弃万国。
十二月丁亥朔，诏五坊鹰隼并解放，猎具皆毁之。
乙未，徐泗王智兴请置僧尼戒坛，浙西观察使李德裕奏状论其奸幸。时自宪宗朝有敕禁私度戒坛，智兴冒禁陈请，盖缘久不兴置，由是天下沙门奔走如不及。智兴邀其厚利，由是致富，时议丑之。
十月庚子朔，河南尹王起奏，盗销钱为佛像者，请以盗铸钱论。
夏四月敕祠部检括天下寺及僧尼人数，大凡寺四千六百，兰若四万，僧尼二十六万五百秋七月庚子，敕并省天下佛寺。中书门下条疏闻奏：据令式，诸上州国忌日官吏行香于寺，其上州望各留寺一所，有列圣尊容，便令移于寺内；其下州寺并废。其上都、东都两街请留十寺，寺僧十人。敕曰：上州合留寺，工作精妙者留之；如破落，亦宜废毁。其合行香日，官吏宜于道观。其上都、下都每街留寺两所，寺留僧三十人。上都左街留慈恩、荐福，右街留西明、庄严。中书又奏：天下废寺，铜像、钟磬委盐铁使铸钱，其铁像委本州铸为农器，金、银、瑜石等像销付度支。衣冠士庶之家所有金、银、铜、铁之像，敕出后限一月纳官，如违，委盐铁使依禁铜法处分。其土、木、石等像合留寺内依旧。又奏：僧尼不合隶祠部，请隶鸿胪寺。其大秦穆护等祠，释教既已厘革，邪法不可独存。其人并勒还俗，递归本贯充税户。如外国人，送还本处收管。
八月，制：
朕闻三代已前，未尝言佛，汉、魏之后，像教浸兴。是由季时，传此异俗，因缘染习，蔓衍滋多。以至于蠹耗国风，而渐不觉；诱惑人意，而众益迷。洎于九州山原，两京城阙，僧徒日广，佛寺日崇。劳人力于土木之功，夺人利于金宝之饰，遗君亲于师资之际，违配偶于戒律之间。坏法害人，无逾此道。且一夫不田，有受其饥者；一妇不蚕，有受其寒者。今天下僧尼，不可胜数，皆待农而食，待蚕而衣。寺宇招提，莫知纪极，皆云构藻饰，僭拟宫居。晋、宋、齐、梁，物力凋瘵，风俗浇诈，莫不由是而致也。况我高祖、太宗，以武定祸乱，以文理华夏，执此二柄，足以经邦，岂可以区区西方之教，与我抗衡哉！贞观、开元，亦尝厘革，划除不尽，流衍转滋。朕博览前言，旁求舆议，弊之可革，断在不疑。而中外诚臣，协予至意，条疏至当，宜在必行。惩千古之蠹源，成百王之典法，济人利众，予何让焉。其天下所拆寺四千六百余所，还俗僧尼二十六万五百人，收充两税户，拆招提、兰若四万余所，收膏腴上田数千万顷，收奴婢为两税户十五万人。隶僧尼属主客，显明外国之教。勒大秦穆护、祆三千余人还俗，不杂中华之风。於戏！前古未行，似将有待；及今尽去，岂谓无时。驱游惰不业之徒，已逾十万；废丹雘无用之室，何啻亿千。自此清净训人，慕无为之理；简易齐政，成一俗之功。将使六合黔黎，同归皇化。尚以革弊之始，日用不知，下制明廷，宜体予意。
十月乙亥，中书奏：氾水县武牢关是太宗擒王世充、窦建德之地，关城东峰有二圣塑容，在一堂之内。伏以山河如旧，城垒犹存，威灵皆盛于轩台，风云疑还于丰沛。诚宜百代严奉，万邦式瞻。西汉故事，祖宗尝行幸处，皆令邦国立庙。今缘定觉寺例合毁拆。望取寺中大殿材木，于东峰以造一殿，四面置宫墙，伏望名为昭武庙，以昭圣祖武功之盛。委怀孟节度使差判官一人勾当。缘圣像年代已久，望令李石于东都拣好画手，就增严饰。初兴功日，望令东都差分司官一员荐告。从之。
十一月甲辰，敕：悲田养病坊，缘僧尼还俗，无人主持，恐残疾无以取给，两京量给寺田赈济。诸州府七顷至十顷，各于本管选耆寿一人勾当，以充粥料。
会昌五年，留守李石因太微宫正殿圮堕，以废弘敬寺为太庙，迎神主祔之。又下百僚议，皆言准故事，无两都俱置之礼，唯礼部侍郎陈商议云：周之文、武，有镐、洛二庙，令两都异庙可也。然不宜置主于庙，主宜依礼瘗于庙之北墉下。事未行而武宗崩。宣宗即位，因诏有司迎太微宫寓主，祔废寺之新庙，而知礼者非之。制皇长男温可封郓王，二男泾可封雅王，第三男滋可封蕲王，第四男沂可封庆王。
五月，左右街功德使奏：准今月五日赦书节文，上都两街旧留四寺外，更添置八所。两所依旧名兴唐寺、保寿寺。六所请改旧名，宝应寺改为资圣寺，青龙寺改为护国寺，菩提寺改为保唐寺，清禅寺改为安国寺，法云尼寺改为唐安寺，崇敬尼寺改为唐昌寺。右街添置八所。西明寺改为福寿寺，庄严寺改为圣寿寺，旧留寺。二所旧名，千福寺改为兴元寺。化度寺改为崇福寺，永泰寺改为万寿寺，温国寺改为崇圣寺，经行寺改为龙兴寺，奉恩寺改为兴福寺。敕旨依奏。诛道士刘玄靖等十二人，以其说惑武宗，排毁释氏故也。
闰三月，敕：会昌季年，并省寺宇。虽云异方之教，无损致理之源。中国之人，久行其道，厘革过当，事体未弘。其灵山胜境、天下州府，应会昌五年四月所废寺宇，有宿旧名僧，复能修创，一任住持，所司不得禁止。
郎中、员外郎之职，掌祠祀、享祭、天文、漏刻、国忌、庙讳、卜筮、医药、僧尼之事。凡天下寺有定数，每寺立三纲，以行业高者充。诸州寺总五千三百五十八所，三千二百三十五所僧，二千一百二十二所尼。每寺上座一人，寺主一人，都维那一人。凡僧簿籍，三年一造。凡别敕设斋，应行道并官给料。凡国忌日，两京大寺各二，以散斋僧尼。文武五品已上，清官七品已上皆集，行香而退。天下州府亦然。凡远忌日，虽不废务，然非军务急切，亦不举事。余如常式。
凡天下寺观三纲，及京都大德，皆取其道德高妙、为众所推者补充，申尚书祠部。
十月辛巳朔，日有食之。癸未，次彭原郡。诏御史谏官论事勿先白大夫及宰相。始鬻爵、度僧尼。
祠部置郎中、员外郎，各一人，掌祠祀、天文、僧尼等事祠部郎中、员外郎，各一人，掌祠祀、享祭、天文、漏刻、国忌、庙讳、卜筮、医药、僧尼之事。珠玉珍宝供祭者，不求于市。驾部、比部岁会牲之死亡，输皮于太府。郊祭酒醴、脯醢、黍稷、果实，所司长官封署以供。两京及碛西诸州火祅，岁再祀，而禁民祈祭。
凡十道巡按，以判官二人为佐，务繁则有支使国忌斋，则与殿中侍御史分察寺观。莅宴射、习射及大祠、中祠，视不如仪者以闻。
道士、女官、僧、尼见夫子必拜崇玄署令一人，正八品下；丞一人，正九品下。掌京都诸观名数与道士帐籍、斋醮之事。新罗、日本僧入朝学问，九年不还者编诸籍。道士、女官、僧、尼，见天子必拜。凡止民家，不过三夜。出逾宿者，立案连署，不过七日，路远者州县给程。天下观一千六百八十七，道士七百七十六，女官九百八十八；寺五千三百五十八，僧七万五千五百二十四，尼五万五百七十六。两京度僧、尼、道士、女官，御史一人莅之。每三岁州、县为籍，一以留县，一以留州；僧、尼，一以上祠部，道士、女官，一以上宗正，一以上司封。
有府二人，史三人，典事六人，掌固二人，崇玄学博士一人、学生百人。隋以署隶鸿胪，又有道场，玄坛。唐置诸寺观监，隶鸿胪寺，每寺观有监一人。贞观中，废寺观监。上元二年，置漆园监，寻废。开元二十五年，置崇玄学于玄元皇帝庙。天宝元年，两京置博士、助教各一员，学生百人，每祠享，以学生代斋郎。二载，改崇玄学曰崇玄馆，博士曰学士，助教曰直学士，置大学士一人，以宰相为之，领两京玄元宫及道院，改天下崇玄学为通道学，博士曰道德博士，未几而罢。宝应、永泰间，学生存者亡几。大历三年，复增至百人。初，天下僧、尼、道士、女官，皆隶鸿胪寺，武后延载元年，以僧、尼隶祠部。开元二十四年，道士、女官隶宗正寺，天宝二载，以道士隶司封。贞元四年，崇玄馆罢大学士，后复置左右街大功德使、东都功德使、修功德使，总僧、尼之籍及功役。元和二年，以道士、女官隶左右街功德使。会昌二年，以僧、尼隶主客，太清宫置玄元馆，亦有学士，至六年废，而僧、尼复隶两街功德使。
始，高祖仕隋时，太宗方幼而病，为刻玉像于荧阳佛祠以祈年，久而刓晦，仲方在郑，敕吏治护，镂石以闻，传于时。
四月己酉，丙辰，敕：近者星辰违度，式在修禳，宜令两京及宋州、魏州取此月至五月禁断屠宰。仍各于佛寺开建道场，以迎福应。
三月丁亥朔，祠部员外郎李枢上言：请禁天下私度僧尼，及不许妄求师号紫衣。如愿出家受戒者，皆须赴阙比试艺业施行，愿归俗者一听自便。自便，原本作自使，今据文改正。诏曰：两都左右街赐紫衣及师号僧，委功德使具名闻奏。今后有阙，方得奏荐，仍须道行精至，夏腊高深，方得补填。每遇明圣节，两街各许官坛度七人。诸道如要度僧，亦仰就京官坛，仍令祠部给牒。今后只两街置僧录，道录僧正并废。
是日又诏除毁朱氏宗庙神主，伪梁二主并降为庶人。天下官名府号及寺观门额，曾经改易者，并复旧名。
十一月戊午壬戌，以前房州刺史朱罕为颖州团练使。是日，诏曰：应今日已前修盖得寺院，无令毁废，自此已后不得辄有建造。如要愿在僧门，并须官坛受戒，不得衷私剃度。
丙寅是日，诏曰：西天中印土摩竭陀舍卫国大菩提寺三藏阿阇梨沙门室利缚罗，宜赐号弘梵大师。
丙辰，诏今后城郭村坊，不得创造僧尼院舍。
秋七月乙未朔甲寅，左谏议大夫李元龟奏，请禁止天下僧尼典买院舍，从之。
己酉，开封府奏，都城内录到无名额僧尼寺院五十八所。诏废之。
甲戌，诏曰：
释氏贞宗，圣人妙道，助世劝善，其利甚优。前代以来，累有条贯，近年已降，颇紊规绳。近览诸州奏闻，继有缁徒犯法，盖无科禁，遂至尤违，私度僧尼，日增猥杂，创修寺院，渐至繁多，乡村之中，其弊转甚。漏纲背军之辈，苟剃削以逃刑；行奸为盗之徒，托住持而隐恶。将隆教法，须辩否臧，宜举旧章，用革前弊。
诸道州府县镇村坊，应有敕额寺院，一切仍旧，其无敕额者，并仰停废，所有功德佛像及僧尼，并腾并于合留寺院内安置。天下诸县城郭内，若无敕额寺院，祗于合停废寺院内，选功德屋宇最多者，或寺院僧尼各留一所，若无尼住，祗留僧寺院一所。诸军镇坊郭及二百户已上者，亦依诸县例指挥。如边远州郡无敕额寺院处，于停废寺院内僧尼各留两所。今后并不得创造寺院兰若。王公戚里诸道节刺已下，今后不得奏请创造寺院及请开置戒坛。男子女子如有志原出家者，并取父母、祖父母处分，已孤者取同居伯叔兄处分，侯听许方得出家。男年十五已上，念得经文一百纸，或读得经文五百纸，女年十三已上，念得经文七十纸，或读得经文三百纸者，经本府陈状乞剃头，委录事参军本判官试验经文。其未剃头间，须留发髻，如有私剃头者，却勒还俗，其本师主决重杖勒还俗，仍配役三年。两京、大名府、京兆府、青州各处置戒坛，候受戒时，两京委祠部差官引试，其大名府等三处，祗委本判官录事参引试。如有私受戒者，其本人、师主、临坛三纲、知事僧尼，并同私剃头例科罪。应合剃头受戒人等，逐处闻奏，候敕下，委祠部给付凭由，方得剃头受戒。应男女有父母、祖父母在，别无儿息侍养，不听出家。曾有罪犯，遭官司刑责之人，及弃背父母、逃亡奴婢、奸人细作、恶逆徒党、山林亡命、未获贼徒、负罪潜窜人等，并不得出家剃头。如有寺院辄容受者，其本人及师主、三纲、知事僧尼、邻房同住僧，并仰收捉禁勘，申奏取裁。
僧尼俗士，自前多有舍身、烧臂、炼指、钉截手足、带铃挂灯、诸般毁坏身体、戏弄道具、符禁左道、妄称变现还魂坐化、圣水圣灯妖幻之类，皆是聚众眩惑流俗，今后一切止绝。如有此色人，仰所在严断，递配边远，仍勒归俗，其所犯罪重者，准格律处分。每年造僧账两本，其一本奏闻，一本申祠部，逐年四月十五日后，勒诸县取索管界寺院僧尼数目申州，州司攒账，至五月终以前文帐到京，僧尼籍帐内无名者，并勒还俗。其巡礼行脚，出入往来，一切取便。
是岁，诸道供到帐籍，所存寺院凡二千六百九十四所，废寺院凡三万三百三十六，僧尼系籍者六万一千二百人。
三月丁亥朔，禁私度僧尼。
优赏归顺将校，尽括僧道隶西京寺观，官吏及高赀户授田河南。
辛未，司天监言：自至和元年五月，客星晨出东方守天关，至是没。壬申，遣官谢天地、宗庙、社稷、寺观、诸祠。
戊辰，初御延和殿。以疾未平，命宰臣祈福于天地、宗庙、社稷及寺观，又祷于岳渎名山。
宣和元年春正月乙卯，诏：佛改号大觉金仙，余为仙人、大士。僧为德士，易服饰，称姓氏。寺为宫，院为观。改女冠为女道，尼为女德诏天下知宫观道士与监司、郡县官以客礼相见。
五月丙午朔，有物如龙形，见京师民家。丁未，诏德士并许入道学，依道士法。
丁亥，复寺院额。
己巳，换给僧道度牒，人输钱十千。
诏诸路转运司括借寺观田租芦场三年。
三月庚子朔，张浚进鬻田及卖度牒钱六十三万缗助军用。
停给度僧牒。
辛未，初命僧道纳免丁钱。
蠲中下户所欠税赋及江、浙蝗潦州县租。丁酉，减僧道免丁钱。己亥，蠲见监赃罚赏钱。
乙丑，复鬻僧道度牒。
举子不得以申、韩、佛书为学时科举罢词赋，专用王安石经义，且杂以释氏之说。凡士子自一语上，非新义不得用，学者至不诵正经，唯窃安石之书以干进，精熟者转上第，故科举益弊。公着始令禁主司不得出题老、庄书，举子不得以申、韩、佛书为学，经义参用古今诸儒说，毋得专取王氏。复贤良方正科。
开运末，契丹主兀欲立，求有名称僧道加以恩命，惟憕隐不受。
浙西田亩有直千缗者，似道均以四十缗买之。数稍多，予银绢；又多，予度牒告身。
四月乙丑，上谕宰臣曰：闻愚民祈福，多建佛寺，虽已条禁，尚多犯者，宜申约束，无令徒费财用。
癸巳，尚书省奏：言事者谓，释道之流不拜父母亲属，败坏风俗，莫此为甚。礼官言唐开元二年敕云：闻道士、女冠、僧、尼不拜二亲，是为子而忘其生，傲亲而徇于末。自今以后并听拜父母，其有丧纪轻重及尊属礼数，一准常仪。臣等以为宜依典故行之。制可。
敕长老、大师、大德不限年甲丁卯，敕自今长老、大师、大德不限年甲，长老、大师许度弟子三人，大德二人，戒僧年四十以上者度一人。其大定十五年附籍沙弥年六十以上并令受戒，仍不许度弟子。尼、道士、女冠亦如之。御史大夫移剌仲方罢。庚午，幸环秀亭观稼。
甲子，祈雨于社稷。尚书省奏，比岁北边调度颇多，请降僧道空名度牒紫褐师德号以助军储，从之。
十二月癸酉，以皇子晬日，放僧道戒牒三千。
乙酉，陕西西路行省请以厚赏募河西诸蕃部族寺僧，图复大通城，命行省枢密院筹之。
大定十三年，太常寺拟士人及僧尼道女冠有师号、并良闲官八品以上，许服花纱绫罗丝紬。
十二月，所修律成名曰泰和律义。自官品令、职员令之下，曰祠令四十八条杂令四十九条，释道令十条寺观则设纲首。
十一年二月，禁私铸铜镜，旧有铜器悉送官，给其直之半。惟神佛像、钟、磬、钹、钴、腰束带，鱼袋之属，则存之。
试僧、尼、道、女冠，三年一次掌凡礼乐、祭祀、燕享、学校、贡举、仪式、制度、符印、表疏、图书、册命、祥瑞、天文、漏刻、国忌、庙讳、医卜、释道、四方使客、诸国进贡、犒劳张设之事。凡试僧、尼、道、女冠，三年一次，限度八十人，差京府幕职或节镇防御佐贰官二员、僧官二人、道官一人、司吏一名、从人各一人、厨子二人、把门官一名、杂役三人。僧童能读法华、心地观、金光明、报恩、华严等经共五部，计八帙。华严经分为四帙。每帙取二卷，卷举四题，读百字为限。尼童试经半部，与僧童同。道士、女冠童行念道德、救苦、玉京山、消灾、灵宝度人等经，皆以诵成句、依音释为通。中选者试官给据，以名报有司。凡僧尼官见管人及八十、道士女冠及三十人者放度一名，死者令监坛以度牒申部毁之。
僧道官师德号度牒、寺观院额等，并听买之三年，河南颇丰稔，民间多积粟，汝砺乃奏曰：国家之务莫重于食乞于河南州府验其物价低昂，权宜立式，凡内外四品以下杂正班散官及承荫人，免当儤使监官功酬，或僧道官师德号度牒、寺观院额等，并听买之。司县官有能劝诱输粟至三千石者，将来注授升本榜首，五千石以上迁官一阶，万石以上升职一等，并注见阙。庶几人知劝慕，多所收获。上从之。
敕僧、道、也里可温有家室不持戒律者，占籍为民九月庚子，敕僧、道、也里可温有家室不持戒律者，占籍为民十一月壬子，河西诸郡诸王顿舍，僧、民协力供给。
戊申，诏谕江、黄、鄂、岳、汉阳、安庆等处归附官吏士民军匠僧道人等，令农者就耒，商者就涂，士庶缁黄，各安己业，如或镇守官吏妄有搔扰，诣行中书省陈告。
丁未，诏谕临安新附府州司县官吏士民军卒人等曰：
前代圣贤之后，高尚儒、医、僧、道、卜筮，通晓天文历数，并山林隐逸名士，仰所在官司，具以名闻。名山大川，寺观庙宇，并前代名人遗迹，不许拆毁。鳏寡孤独不能自存之人，量加赡给。
甲子，禁西番僧持军器。
丙辰，以五台僧多匿逃奴及逋赋之民，敕西京宣慰司、按察司搜索之。
戊子，范文虎言：臣奉诏征讨日本，比遣周福、栾忠与日本僧继诏往谕其国，期以来年四月还报，待其从否，始宜进兵。又请简阅旧战船以充用。皆从之置大护国仁王寺总管府，以散扎儿为达鲁花赤，李光祖为总管。
御史台臣言：平滦造船，五台山造寺伐木，及南城建新寺，凡役四万人，乞罢之。诏：伐木建寺即罢之，造船一事，其与省臣议。
立江南营田提举司，秩从五品，掌僧寺赀产。
宣政院臣言：宋全太后、瀛国公母子以为僧、尼，有地三百六十顷，乞如例免征其租。从之。
授吃剌思八斡节儿为帝师，统领诸国僧尼释教事。
戊申，僧官总统以下有妻者罢之。
禁诸司豪夺盐船递运官物，僧道权势之家私匿盗贩。
罢宣政院所刻河西藏经板。
戊子，诏僧人犯奸盗诈伪，听有司专决，轻者与僧官约断，约不至者罪之。
五月壬午，罢江南诸路释教总统所。
戊戌，赐昭应宫、兴教寺地各百顷，兴教仍赐钞万五千锭；上都乾元寺地九十顷，钞皆如兴教之数；万安寺地六百顷，钞万锭；南寺地百二十顷，钞如万安之数。
诏自今僧官、僧人犯罪，御史台与内外宣政院同鞫。宣政院官徇情不公者，听御史台治之。
八月己丑，罢护国仁王寺元设江南营田提举司。
丙子，罢僧官有妻者。
常州僧录林起祐以官田二百八十顷冒为己业施河西寺，敕募民耕种，输其租于官。
中书省请：内外犯法之人，悉归有司依法裁决中书省臣言：刑法者譬之权衡，不可偏重，世祖已有定制，自元贞以来，以作佛事之故，放释有罪，失于太宽，故有司无所遵守。今请凡内外犯法之人，悉归有司依法裁决。
丙子，以诸王及西番僧从驾上都，途中扰民，禁之。禁白莲社，毁其祠宇，以其人还隶民籍。御史台臣言：比奉旨罢不急之役，今复为各官营私宅。臣等以为俟旺兀察都行宫及大都、五台寺毕工，然后从事为宜。有旨：除头、三宝奴所居，余悉罢之。
甲辰，从帝师请，以释教都总管朵儿只八兼领囊八地产钱物，为都总管府达鲁花赤总其财赋。以西番僧教瓦班为翰林承旨。
乙巳，改护国仁王寺昭应规运总管府为会福院，秩从二品。
丁卯，命西番僧非奉玺书驿券及无西蕃宣慰司文牒者，勿辄至京师，仍戒黄河津吏验问禁止。罢总统所及各处僧录、僧正、都纲司，凡僧人诉讼，悉归有司。
丁丑，禁诸僧寺毋得冒侵民田。
乙酉，御史台臣言：富人夤缘特旨，滥受官爵。徽政、宣徽用人，率多罪废之流。近侍托为贫乏，互奏恩赏。西僧以作佛事之故，累释重囚。外任之官，身犯刑宪，辄营求内旨以免罪。诸王、驸马、寺观、臣僚土田每岁征租，亦极为扰民。请悉革其弊。制曰可。乙亥，诏谕僧俗辨讼，有司及主僧同问，续置土田，如例输税。
僧人作佛事，择释狱囚，命中书审察乙巳，以僧人作佛事，择释狱囚，命中书审察。
壬戌，赐上都开元寺江浙田二百顷，华严寺百顷。
庚寅，敕五台灵鹫寺置铁冶提举司十一月壬寅，大万宁寺住持僧米普云济以所佩国公印移文有司，紊乱官政，敕禁止之。
己未，给帝师寺廪食钞万锭。
壬辰，建帝师巴思八殿于大兴教寺，给钞万锭。
癸巳，以作佛事，释大辟囚七人，流以下囚六人。中书省臣言：白云宗总摄沈明仁，强夺民田二万顷，诳诱愚俗十万人，私赂近侍，妄受名爵，已奉旨追夺，请汰其徒，还所夺民田。其诸不法事，宜令核问。有旨：朕知沈明仁奸恶，其严鞫之。
辛卯，江浙行省丞相黑驴言：白云僧沈明仁，擅度僧四千八百余人，获钞四万余锭，既已辞伏，今遣其徒沈崇胜潜赴京师行贿求援，请逮赴江浙并治其罪。从之。
二月壬子，罢造永福寺。赈大同、丰州诸驿饥。以江浙行省左丞相黑驴为中书平章政事。丁巳，修佛事。戊午，祭社稷。建御容殿于永福寺己巳，修镇雷佛事于京城四门。罢上都乾元寺规运总管府。
壬寅，监察御史请罢僧、道、工、伶滥爵及建寺、豢兽之费丙午，御史刘恒请兴义仓及夺僧、道官。
庚辰，敕：江浙僧寺田，除宋故有永业及世祖所赐者，余悉税之。
括江南僧有妻者为民。
丁亥，敕金书藏经二部，命拜住等总之。辛亥，以圆明、王道明之乱，禁僧、道度牒、符录。
税僧、道邸舍积货。
中书省臣言：江南民贫僧富，诸寺观田土，非宋旧置并累朝所赐者，请仍旧制与民均役。从之。以籍八思吉思地赐故监察御史观音宝、锁咬儿哈的迷失妻子，各十顷。戊戌，造像辇甲辰奉安显宗像于永福寺，给祭田百顷。
敕：天下僧道有妻者，皆令为民。
己丑，立大承天护圣寺营缮提点所，秩正五品。
诸王、公主、官府、寺观拨赐田租，除鲁国大长公主听遣人征收外，其余悉输于官，给钞酬其直。
诏：诸僧寺田，自金、宋所有及累朝赐予者，悉除其租。其有当输租者，仍免其役。僧还俗者，听复为僧。己亥，遣使驿致故帝师舍利还其国，给以金五百两、银二千五百两、钞千五百锭、币五千匹。加谥汉长沙王吴芮为长沙文惠王。壬寅，命江浙行省印佛经二十七藏。甲辰，以明年正月武宗忌辰，命高丽、汉僧三百四十人，预诵佛经二藏于大崇恩福元寺。丁未中书省臣言：在京酒坊五十四所，岁输课十余万锭。比者间以赐诸王、公主及诸官寺。诸王、公主自有封邑、岁赐，官寺亦各有常产，其酒课悉令仍旧输官为宜。从之。
丙戌，太禧宗禋院臣言：累朝所建大万安等十二寺，旧额僧三千一百五十人，岁例给粮，今其徒猥多，请汰去九百四十三人。制可。
宣政院臣言：旧制，列圣神御殿及诸寺所作佛事，每岁计二百十六，今汰其十六为定式。制可。
御史台臣言：大圣寿万安寺坛主司徒严吉祥，盗公物，畜妻孥，宜免其司徒、坛主之职。从之。
癸卯，敕僧道与民一体充役。
乙酉，中书省臣言：佛事布施，费用太广，以世祖时较之，岁增金三十八锭、银二百三锭四十两、缯帛六万一千六百余匹、钞二万九千二百五十余锭。请除累朝期年忌日之外，余皆罢。从之。
是岁，禁私创寺观庵院。僧道人钱五十贯，给度牒，方听出家。
凡有妻室之僧，令还俗为民，既而复听为僧。
五年春正月癸亥，禁滥予僧人名爵。
又奏斥罢南方白云宗，与民均事赋役。
是月，诏曰：天下大定，礼仪风俗不可不正。僧道斋醮杂男女，恣饮食，有司严治之。。
孝肃周太后，英宗妃，宪宗生母也，昌平人。天顺元年封贵妃。宪宗即位，尊为皇太后。其年十月，太后诞日，帝令僧道建斋祭。礼部尚书姚夔帅群臣诣斋所，为太后祈福。给事中张宁等劾之。帝是其言，令自后僧道斋醮，百官不得行香。二十三年四月上征号曰圣慈仁寿皇太后。孝宗立，尊为太皇太后。
时士大夫多崇释氏教，士子作文每窃其绪言，鄙弃传注。前尚书余继登奏请约禁，然习尚如故。琦乃复极陈其弊，帝为下诏戒历。
太宗幼而敏睿，识悟过人，六岁便属文博综儒书，善言玄理所著昭明太子传五卷，诸王传三十卷，礼大义二十卷，老子义二十卷，庄子义二十卷，长春义记一百卷，法宝连璧三百卷，并行于世焉。
绰又著佛性论、七经论，并行于世。
元微元年，秘书丞王俭又造目录，俭又别撰七志：一曰经典志，纪六艺、小学、史记、杂传；二曰诸子志，纪今古诸子；三曰文翰志，纪诗赋；四曰军书志，纪兵书；五曰阴阳志，纪阴阳图纬；六曰术艺志，纪方技；七曰图谱志，纪地域及图书。其道、佛附见，合九条。然亦不述作者之意，但于书名之下，每立一传，而又作九篇条例，编乎首卷之中。文义浅近，未为典则。齐永明中，秘书丞王亮、监谢朏，又造四部书目，大凡一万八千一十卷。齐末兵火，延烧秘阁，经籍遗散。梁初，秘书监任昉，躬加部集，又于文德殿内列藏众书，华林园中总集释典，大凡二万三千一百六卷，而释氏不豫焉。梁有秘书监任昉、殷钧四部目录，又文德殿目录。其术数之书，更为一部，使奉朝请祖暅撰其名。故梁有五部目录。普通中，有处士阮孝绪，沉静寡欲，笃好坟史，博采宋、齐已来，王公之家凡有书记，参校官簿，更为七录：一曰经典录，纪六艺；二曰记传录，纪史传；三曰子兵录，纪子书、兵书；四曰文集录，纪诗赋；五曰技术录，纪数术；六曰佛录；七曰道录。其分部题目，颇有次序，割析辞义，浅薄不经。梁武敦悦诗书，下化其上，四境之内，家有文史。元帝克平侯景，收文德之书及公私经籍，归于江陵，大凡七万余卷。周师入郢，咸自焚之。陈天嘉中，又更鸠集，考其篇目，遗阙尚多。
炀帝即位又于内道场集道、佛经，别撰目录。
周易乾坤义一卷齐步兵校尉刘瓛撰。梁又有齐临沂令李玉之、梁释法通等乾坤义各一卷，亡。
古今乐录十二卷陈沙门智匠撰。
乐元一卷魏僧撰。
当管七声二卷魏僧撰。
韵英三卷释静洪撰。
杂体书九卷释正度撰。
自后汉佛法行于中国，又得西域胡书，能以十四字贯一切音，文省而义广，谓之婆罗门书。与八体六文之义殊别。今取以附体势之下。
天正旧事三卷释撰，亡名。
僧家书仪五卷释昙瑗撰。
高僧传六卷虞孝敬撰。
名僧传三十卷。释宝唱撰。
高僧传十四卷。释慧皎撰。
江东名德传三卷。释法进撰。
法师传十卷。王巾撰。
众僧传二十卷。裴子野撰。
萨婆多部传五卷。释僧佑撰。
尼传二卷。释宝唱撰。
梁武皇帝大舍三卷。严皓撰。
冥祥记十卷。王琰撰。
续齐谐记一卷。吴均撰。
幽明录二十卷。刘义度撰。
舍利感应记三卷。王劭撰。
佛国记一卷。沙门释法显撰。
游行外国传一卷。沙门释智猛撰。
洛阳伽蓝记五卷。后魏杨炫之撰。
四海百川水源记一卷。释道安撰。
京师寺塔记十卷。录一卷。刘璆撰。
京师寺塔记二卷。释昙宗撰。
外国传五卷。释昙景撰。
历国传二卷。释法盛撰。
慧生行传一卷。
世界记五卷。释僧祐撰。
大隋翻经婆罗门法师外国传五卷。
老子道德经二卷。刘仲融注老子道德经二卷，释惠琳注；老子道德经二卷，释惠严注老子义疏一卷。顾欢撰。梁有老子义疏一卷，释慧观撰，亡。
净住子二十卷。齐竟陵王萧子良撰。
历代三宝记三卷。费长房撰。
义记二十卷。萧子良撰。
感应传八卷。宋尚书郎王延秀撰。
众僧传二十卷。裴子野撰。
高僧传六卷。虞孝敬撰。
皇帝菩萨清净大舍记三卷。谢吴撰，亡。
宝台四法藏目录一百卷。大业中撰。
玄门宝海一百二十卷。大业中撰。
摩登伽经说星图一卷。
阳遁甲九卷。释智海撰。
寒食散对疗一卷。释道洪撰。
解寒食散方二卷。释智斌撰。梁解散论二卷。
解寒食散论二卷释慧义寒食解杂论七卷，亡杂散方八卷解释慧义解散方一卷，亡。
范东阳方一百五卷，录一卷，范汪撰。梁一百七十六卷。梁又有释僧深药方三十卷陶氏效验方六卷。梁又有摩诃出胡国方十卷，摩诃胡沙门撰诸药异名八卷。沙门行矩撰。本十卷，今阙。
单复要验方二卷。释莫满撰。
疗百病杂丸方三卷。释昙鸾撰。
论气治疗方一卷。释昙鸾撰。
龙树菩萨药方四卷。
新录乾陀利治鬼方四卷本五卷，阙。
后汉校书郎王逸，集屈原已下，迄于刘向，逸又自为一篇，并叙而注之，今行于世。隋时有释道骞，善读之，能为楚声，音韵清切，至今传楚辞者，皆祖骞公之音。
晋沙门支遁集八卷梁十三卷。又有刘彧集十六卷，亡。
宋沙门释惠琳集五卷。梁九卷，录一卷。
陈沙门释皓集六卷。
古今箴铭集十四卷。张湛撰。录一卷又陆少玄撰佛像杂铭十三卷，释僧祐撰箴器杂铭五卷，亡。
杂碑集二十二卷。梁有碑集十卷，谢庄撰；释氏碑文三十卷，梁元帝撰；杂碑二十二卷，碑文十五卷，晋将作大匠陈勰撰诸寺碑文四十六卷，释僧祐撰；杂祭文六卷；众僧行状四十卷，释僧佑撰。亡。
法集百七卷。梁沙门释宝唱撰。
道经者，云有元始天尊，生于太元之先，禀自然之气，冲虚凝远，莫知其极。所以说天地沦坏，劫数终尽，略与佛经同。以为天尊之体，常存不灭。
隋书。经籍志论佛籍始末后周承魏，崇奉道法，每帝受菉，如魏之旧，寻与佛法俱灭。开皇初又兴，高祖雅信佛法，于道士蔑如也大乘经六百一十七部，二千七十六卷。五百五十八部，一千六百九十七卷，经。五十九部，三百七十九卷，疏。小乘经四百八十七部，八百五十二卷。杂经三百八十部，七百一十六卷。杂经目残缺甚，见数如此。杂疑经一百七十二部，三百三十六卷。大乘律五十二部，九十一卷。小乘律八十部，四百七十二卷。七十七部，四百九十卷，律。二部，二十三卷，讲疏。杂律二十七部，四十六卷。大乘论三十五部，一百四十一卷。三十部，九十四卷，论。十五部，四十七卷，疏。小乘论四十一部，五百六十七卷。二十一部，四百九十一卷，论。十部，七十六卷，讲疏。杂论五十一部，四百三十七卷。三十二部，二百九十九卷，论。九部，一百三十八卷，讲疏。记二十部，四百六十四卷。
右一千九百五十部，六千一百九十八卷。
佛经者，西域天竺之迦维卫国净饭王太子释迦牟尼所说。释迦当周庄王之九年四月八日，自母右胁而生，姿貌奇异，有三十二相，八十二好。舍太子位，出家学道，勤行精进，觉悟一切种智，而谓之佛，亦曰佛陀，亦曰浮屠，皆胡言也。华言译之为净觉。其所说云，人身虽有生死之异，至于精神，则恒不灭。此身之前，则经无量身矣。积而修习，精神清净，则成佛道。天地之外，四维上下，更有天地，亦无终极，然皆有成有败。一成一败，谓之一劫。自此天地已前，则有无量劫矣。每劫必有诸佛得道，出世教化，其数不同。今此劫中，当有千佛。自初至于释迦，已七佛矣。其次当有弥勒出世，必经三会，演说法藏，开度众生。由其道者，有四等之果。一曰须阤洹，二曰斯阤含，三曰阿那含，四曰阿罗汉。至罗汉者，则出入生死，去来隐显，而不为累。阿罗汉已上，至菩萨者，深见佛性，以至成道。每佛灭度，遗法相传，有正、象、末三等淳醨之异。年岁远近，亦各不同。末法已后，众生愚钝，无复佛教，而业行转恶，年寿渐短，经数百千载间，乃至朝生夕死。然后有大水、大火、大风之灾，一切除去之，而更立生人，又归淳朴，谓之小劫。每一小劫，则一佛出世。
初天竺中多诸外道，并事水火毒龙，而善诸变幻。释迦之苦行也，是诸邪道，并来嬲恼，以乱其心，而不能得。及佛道成，尽皆摧伏，并为弟子。弟子，男曰桑门，译言息心，而总曰僧，译言行乞。女曰比丘尼。皆剃落须发，释累辞家，相与和居，治心修净，行乞以自资，而防心摄行。僧至二百五十戒，尼五百戒。俗人信凭佛法者，男曰优婆塞，女曰优婆夷，皆去杀、盗、淫、妄言、饮酒，是为五诫。释迦在世教化四十九年，乃至天龙人鬼并来听法，弟子得道，以百千万亿数。然后于拘尸那城娑罗双树间，以二月十五日，入般涅槃。涅槃亦曰泥洹，译言灭度，亦言常乐我净。初释迦说法，以人之性识根业各差，故有大乘小乘之说。至是谢世，弟子大迦叶与阿难等五百人，追共撰述，缀以文字，集载为十二部。后数百年，有罗汉菩萨，相继著论，赞明其义。然佛所说，我灭度后，正法五百年，像法一千年，未法三千年，其义如此。
推寻典籍，自汉已上，中国未传。或云久以流布，遭秦之世，所以堙灭。其后张骞使西域，盖闻有浮屠之教。哀帝时，博士弟子秦景使伊存口授浮屠经，中土闻之，未之信也。后汉明帝，夜梦金人飞行殿庭，以问于朝，而传毅以佛对。帝遣郎中蔡愔及秦景使天竺求之，得佛经四十二章及释迦立像。并与沙门摄摩腾、竺法兰东还。愔之来也，以白马负经，因立白马寺于洛城雍门西以处之。其经缄于兰台石室，而又画像于清凉台及显节陵上。章帝时，楚王英以崇敬佛法闻，西域沙门，继佛经而至者甚众。永平中，法兰又译十住经。其余传译，多未能通。至桓帝时，有安息国沙门安静，继经至洛，翻译最为通解。灵帝时，有月支沙门支谶、天竺沙门竺佛朔等，并翻佛经。而支谶所译泥洹经二卷，学者以为大得本旨。汉末，太守竺融，亦崇佛法。三国时，有西域沙门康僧会，继佛经至吴译之，吴主孙权，甚大敬信。魏黄初中，中国人始依佛戒，剃发为僧。先是西域沙门来此，译小品经。首尾乖舛，未能通解。甘露中，有朱仕行者，往西域，至于阗国，得经九十章，晋元康中，至邺译之，题曰放光般若经。太始中，有月支沙门竺法护，西游诸国，大得佛经，至洛翻译，部数甚多。佛教东流，自此而盛。
石勒时，常山沙门卫道安，性聪敏，诵经日至万余言。以胡僧所译维摩、法华，未尽深旨，精思十年，心了神悟，乃正其乖舛，宣扬解释。时中国纷扰，四方隔绝，道安乃率门徒，南游新野，欲令玄宗所在流布，分遣弟子，各趋诸方。法性诣扬州，法和入蜀，道安与慧远之襄阳。后至长安，苻坚甚敬之。道安素闻天竺沙门鸠摩罗什，思通法门，劝坚致之。什亦闻安令问，遥拜致敬。姚苌弘始二年，罗什至长安，时道安卒后已二十载矣，什深慨恨。什之来也，大译经论，道安所正，与什所译，义如一，初无乖舛。
初，晋元熙中，新丰沙门智猛，策杖西行，至华氏城，得泥洹经及僧祗律，东至高昌，译泥洹为二十卷。后有天竺沙门昙摩罗谶复继胡本，来至河西。沮渠蒙逊遣使至高昌取猛本，欲相参验，未还而蒙逊破灭。姚苌弘始十年，猛本始至长安，译为三十卷。昙摩罗谶又译金光明等经。时胡僧至长安者数十辈，惟鸠摩罗什才德最优。其所译则维摩、法华、成实论等诸经，及昙无忏所译金光明，昙摩罗忏所译泥洹等经，并为大乘之学。而什又译十诵律，天竺沙门佛陀耶舍译长阿含经及四方律，兜佉勒沙门昙摩难提译增一阿含经，昙摩耶舍译阿毗昙论，并为小乘之学。其余经论，不可胜记。自是佛法流通，极于四海矣。东晋隆安中，又有罽宾沙门僧伽提婆译增一阿含经及中阿含经。义熙中，沙门支法领，从于阗国得华严经三万六千偈，至金陵宣译。又有沙门法显，自长安游天竺，经三十余国。随有经律之处，学其书语，译而写之。还至金陵，与天竺禅师跋罗，参共辩定，谓僧祇律，学者传之。
齐梁及陈，并有外国沙门。然所宣译，无大名部可为法门者。梁武大崇佛法，于华林园中，总集释氏经典，凡五千四百卷。沙门宝唱，撰经目录。又后魏时，太武帝西征长安，以沙门多违佛律，群聚秽乱，乃诏有司，尽坑杀之，焚破佛像。长安僧徒，一时歼灭。自余征镇，豫闻诏书，亡匿得免者十一二。文成之世，又使修复。熙平中，遣沙门慧生使西域，采诸经律，得一百七十部。永平中，又有天竺沙门菩提留支，大译佛经，与罗什相埒。其地持、十地论，并为大乘学者所重。后齐迁邺，佛法不改。至周武帝时，蜀郡沙门卫元嵩上书，称僧徒猥滥，武帝出诏，一切废毁。
开皇元年，高祖普诏天下，任听出家，仍令计口出钱，营造经像。而京师及并州、相州、洛州等诸大都邑之处，并官写一切经，置于寺内；而又别写，藏于秘阁。天下之人，从风而靡，竟相景慕，民间佛经，多于六经数十百倍。大业时，又令沙门智果，于东都内道场，撰诸经目，分别条贯，以佛所说经为三部：一曰大乘，二曰小乘，三曰杂经。其余似后人假托为之者，别为一部，谓之疑经。又有菩萨及诸深解奥义、赞明佛理者，名之为论，及戒律并有大、小及中三部之别。又所学者，录其当时行事，名之为记。凡十一种。今举其大数，列于此篇。
右道、佛经二千三百二十九部，七千四百一十四卷。
道、佛者，方外之教，圣人之远致也。俗士为之，不通其指，多离以迂怪，假托变幻乱于世，斯所以为弊也。故中庸之教，是所罕言，然亦不可诬也。故录其大纲，附于四部之末。
大凡经传存亡及道、佛，六千五百二十部，五万六千八百八十一卷。
著孝经义疏一部，古今帝代记一卷，文类四卷，续名僧记一卷，集二十卷。
以其好内典，令撰法华玄宗，为二十卷，奏之。太子览而大悦，赏赐优洽，侪辈莫与为比。
著孝德传、忠臣传各三十卷周易讲疏十卷，内典博要百卷陇西王源贺采佛经幽旨作祇洹精舍图偈六卷，柔为之注解，为当时俊僧所钦味。又凭立铭赞，颇行于世。
杜按：北史。赵柔传大同，故不录。
十一月复奏十志：天象四卷，地形三卷，律历二卷，礼乐四卷，食货一卷，刑罚一卷，灵征二卷，官氏二卷，释老一卷，凡二十卷。
六年春正月丙寅朔敕谏议大夫孟简、给事中刘伯刍、工部侍郎归登、右补阙萧俯等于丰泉寺翻译大乘本生心地观音经。
冬十月辛卯朔，诏改天后所撰三教珠英为海内珠英。
太子詹事姚康献帝王政纂十卷；又撰统史三百卷，上自开辟，下尽隋朝，帝王美政、诏令、制置、铜盐钱谷损益、用兵利害，下至僧道是非，无不备载，编年为之。
七月，沙州节度使张义潮进甘峻山青骹鹰四联、延庆节马二匹、吐蕃女子二人。僧昙延进大乘百法门明论等。
其外有释氏经律论疏，道家经戒符菉，凡二千五百余部，九千五百余卷。亦具翻译名氏，序述指归，又勒成目录十卷，名曰开元内外经录。若夫先王秘传，列代奥文，自古之粹籍灵符，绝域之神经怪牒，尽载于此二书矣。
煚等四部目及释道目，并有小序及注撰人姓氏，卷轴繁多，今并略之，但纪篇部，以表我朝文物之大。共释道录目附本书，今亦不取，据开元经籍为之志。
高僧传六卷。虞孝敬撰。
名僧传三十卷。释宝唱撰。
比丘尼传四卷。释宝唱撰。
高僧传十四卷。释惠皎撰。
续高僧传二十卷。释道宣撰。
续高僧传三十卷。释道宣撰。
西域求法高僧传二卷。释义净撰。
名僧录十五卷。裴子野撰。
萨婆多部传四卷。释僧佑撰。
草堂法师传一卷。陶弘景撰。
又一卷萧理撰。
幽明录三十卷。刘义庆撰。
感应传八卷。王延秀撰。
冥祥记十卷。王琰撰。
续冥祥记十一卷。王曼颖撰。
系应验记一卷。陆果撰。
神录五卷。刘之遴撰。
冥报记二卷。唐临撰。
洛阳伽蓝记五卷。杨炫之撰。
中天竺国行记十卷。王玄策撰。
老子二卷。鸠摩罗什注。
老子二卷。释惠严注。
老子四卷。陶弘景注。
老子二卷。释义盈注。
老子指归十四卷。严遵志。
净住子二十卷。萧子良撰，王融颂。
统略净住子二卷。释道宣撰。
法苑十五卷。释僧佑撰。
内典博要三十卷。虞孝景撰。
真言要集十卷。释贤明撰。
修多罗法门二十卷。郭瑜撰。
集古今佛道论衡四卷。释道宣撰。
六趣论六卷。杨上善撰。
十门辩惑论二卷。释复礼志。
经论纂要十卷。骆子义撰。
通惑决疑录二卷。释道宣撰。
夷夏论二卷。顾欢撰。
笑道论三卷。甄鸾撰。
齐三教论七卷。卫元嵩撰。
辩证论八卷。释法琳撰。
破邪论三卷。释法琳撰。
三教诠衡十卷。杨上善撰。
甄正论三卷。杜义撰。
心镜论十卷。李思慎撰。
崇正论六卷。释彦琮撰。
金轮集十卷。天后撰。
弘明集十四卷。释僧祐撰。
广弘明集三十卷。释道宣撰。
陶神论五卷。释灵祐撰。
梁元帝克平侯景，收公私经籍归于江陵，凡七万余卷。盖佛老之书，计于其间。
子曜，亦以文学知名，圣历中，修三教珠英，官至正谏大夫。
以昌宗丑声闻于外，欲以美事掩其迹，乃诏昌宗撰三教珠英于内。乃引文学之士李峤、阎朝隐、徐彦伯、张说、宋之问、崔湜、富嘉谟等二十六人，分门撰集，成一千三百卷，上之。加昌宗司仆卿，封邺国公，易之为麟台监，封恒国公，各实封三百户。
显庆四年，坐事贬为潮州刺史，卒官，年六十。所撰冥报记二卷，大行于世。
张说字道济预修三教珠英。长安初，修三教珠英毕，迁右史、内供奉，兼知考功贡举事，擢拜凤阁舍人。
预修三教珠英、文馆词林、姓族系录，论孝经非郑玄注、老子无河上公注，修唐书实录，皆行于代，有集三十卷。
备，预修三教珠英，长安中卒于襄阳令。
少微撰崇福寺钟铭，词最高雅，作者推重。并州长史张仁亶待以殊礼，坐必同榻。嘉谟后为寿安尉，预修三教珠英。
半千以控鹤之职，古无其事，又授斯任者率多轻薄，非朝廷进德之选，上疏请罢之。由是忤旨，左迁水部郎中，预修三教珠英。
沈佺期，相州内黄人也。进士举。长安中，累迁通事舍人，预修三教珠英。
阎朝隐，赵州栾城人也朝隐文章虽无风、雅之体，善构奇，甚为时人所赏。累迁给事中，预修三教珠英朝隐修三教珠英时，成均祭酒李峤与张昌宗为修书使，尽收天下文词之士为学士，预其列者，有王无竞、李适、尹元凯，并知名于时。
新唐书。艺文志载释氏书目一百八十八种凡释氏二十五家，四十部，三百九十五卷。失姓名一家，玄琬以下不著录七十四家，九百四十一卷。
萧子良净注子二十卷。王融颂。
费长房历代三宝记三卷。长房，成都人，隋翻经学士。
续高僧传二十卷。起梁初，尽贞观十九年。
法琳辩正论八卷。陈子良注。
又破邪论二卷。琳，姓陈氏。太史令傅奕请废佛法，琳诤之，放死蜀中。
复礼十门辨惑论二卷。永隆二年，答太子文学权无二释典稽疑。
三德论一卷。姓杨氏，新丰人。贞观十年上。
李师政内德论一卷。上党人，贞观门下典仪。
又十王正业论十卷。绛州人。
又沙门不敬录六卷。龙朔人，并隋有二彦琮百愿文一卷。玄恽，本名道世。
又注二帝三藏圣教序一卷。太宗、高宗。
慧觉华严十地维摩缵义章十三卷。姓范氏，武德人。
行友已知沙门传一卷。序僧海顺事。
道岳三藏本疏二十二卷。姓孟氏，河阳人，贞观中。
又大乘章钞八卷。姓吕氏，东平人，贞观时。
智正华严疏十卷。姓白氏，安喜人，贞观中。
慧净杂心玄文三十卷。姓房，隋国子博士徽远从子。
涅槃义章句四卷。字怀默，姓席氏，安定人，贞观中。
慧休杂心玄章钞疏卷亡。姓乐氏，瀛州人。
玄章三卷。姓梁氏，虞乡人。
辩相摄论疏五卷。辩相，居净影寺。
玄奘大唐西域记十二卷。姓陈氏，缑氏人。
师哲前代国王修行记五卷。尽中宗时。
大唐内典录十卷。西明寺僧撰毋煚开元内外经录十卷。道、释书二千五百余部，九千五百余卷。
又玄章五卷。姓张氏，南阳人，贞观末。
慧能金刚般若经口诀正义一卷。姓卢氏，曲江人。
又义记一卷。字法云，姓吴氏，章安人。
道绰净土论二卷。姓卫氏，并州文水人。
智首五部区分钞二十一卷。姓皇甫氏。
轻重仪一卷。姓李氏，赵郡人。
慧满四分律疏二十卷。姓梁氏，京兆长安人。
菩萨戒义疏四卷。字玄素，河东人。
空藏大乘要句三卷。姓王氏，新丰人。
高僧懒残传一卷。天宝人。
破胡集一卷。会昌沙汰佛法诏敕。
大唐京师寺录。卷亡。
玄觉永嘉集十卷。庆州刺史魏靖编次。
希运传心法要一卷。裴休集。
七科义状一卷。云南国使段立之问，僧悟达答。
栖贤法隽一卷。僧惠明与西川节度判官郑愚、汉州刺史赵璘论佛书。
禅关八问一卷。杨士达问，唐宗美对。
又破邪论一卷。大顺中人。
对寒山子诗七卷。天台隐士。台州刺史闾丘胤序，僧道翘集。寒山子隐唐兴县寒山岩，于国清寺与隐者拾得往还。
庞蕴诗偈三卷。字道玄，衡州衡阳人，贞元初人，三百余篇。
智闲偈颂一卷。二百余篇。
韦鶠画天竺胡僧渡水放牧图。銮子。
僧惠赜集八卷。姓李，江陵人。
僧灵彻诗集十卷。姓汤，字源澄，越州人。
皎然诗集十卷。字清昼，姓谢，湖州人，灵运十世孙，居杼山。颜真卿为刺史，集文士撰韵海镜源，预其论著。贞元中，集贤御书院取其集以藏之，刺史于頔为序。
后知丑声甚，思有以掩覆之，乃诏昌宗即禁中论著，引李峤、张说、宋之问、富嘉谟、徐彦伯等二十有六人撰三教珠英。
与徐彦伯、刘知几、张说与修三教珠英，时张昌宗、李峤总领，弥年不下笔，坚与说专意撰综，条汇粗立，诸儒因之乃成书。
少微本经术，雅厚雄迈，人争慕之，号吴富体。预修三教珠英。
宋史。艺文志载释氏书目二百二十二种四经失译。
法琳辨正论八卷。陈子良注。
四论不知撰人。
华严法界观门一卷。宗密注。
绍修漳州罗汉和尚法要三卷。持琛。
大云和尚要法一卷。惠海。
宝觉禅师见道颂一卷。寓言居士注石头和尚参同契一卷。宗美注。
惠忠国师语一卷。冉氏。
杨士达禅关八问一卷。宗美。
浑混子三卷。解宝藏论。
德山集一卷。仰山、沩山语。
润文官录一卷唐人。
紫陵语以下不知撰人。
国清道场百录五卷。僧灌顶纂，僧智凯修。
华严法界观门一卷。僧法顺集，僧宗密注。
无住和尚说法二卷。僧钝林集。
庞蕴语录一卷。唐于頔编。
唐六译金刚经赞一卷。郑覃等撰。
释迦方志一卷。唐终南大一山僧撰。
道院集要三卷。不知作者。
僧自严行状一卷。陈嘉谟撰。
僧宗杲语录五卷。黄文昌撰。
颂证道歌一卷。篇首题正觉禅师撰。
并不知作者。
法宝标目十卷。王右编。
八方珠玉集四卷。大圆、涂毒二僧集诸家禅语。
净土文十一卷。王日休撰。
语录二卷。松源和尚讲解答问。
普灯录三十卷。僧正受集。
诸天传二卷。僧行霆述。
奏对录一卷。佛照禅师淳熙间奏对之语。
崇正辨三卷。胡寅撰。
右释氏类二百二十二部，九百四十九卷。
其年，父忧去职。其父侍妓数十人，善讴者有色貌，邑子仪曹郎顾玩之求娉焉，讴者不愿，遂出家为尼。尝因斋会率宅，玩之乃飞书言与率奸，南司以事奏闻，高祖惜其才，寝其奏，然犹致世论焉。
三月甲辰朔，皇太后出俗为尼。
神龟元年，太后出觐母武邑君。时天文有变，灵太后欲以后当祸，是夜暴崩，天下冤之。丧还瑶光佛寺，嫔葬皆以尼礼。
有蜜多道人，能胡语，肃宗置于左右。太后虑其传致消息，三月三日于城南大巷中杀之乃武泰元年，尔朱荣称兵渡河，太后尽召肃宗六宫皆令入道，太后亦自落发。荣遣骑拘送太后及幼主于河阴。太后对荣多所陈说，荣拂衣而起。太后及幼主并沉于河。太后妹冯翊君收瘗于双灵佛寺。出帝时，始葬以后礼而追加谥。
杜按：北史本传大同。
隆之虽不涉学，而钦尚文雅，缙绅名流，必存礼接。寡姊为尼，事之如母，训督诸子，必先文义。世甚以此称之。
隆之虽不学涉，而钦尚文雅，搢绅名流，必存礼接。寡姊为尼，事之如母。训督诸子，必先文义。世以此称之。
宣帝朱皇后名满月，吴人也后本非良家子，又年长于帝十余岁，疏贱无宠。以静帝故，特尊崇之，班亚杨皇后焉。宣帝崩，静帝尊为帝太后。隋开皇元年，出俗为尼，名法净。六年殂，年四十，以尼礼葬京城。
隋氏受命，废后为乐平公主，余四后悉废为比丘尼。
上令以犊车载阤夫妻，将赐死于其家。阤弟司勋侍中整诣阙求哀，于是免阤死，除名为民，以其妻杨氏为尼。
主寻请建德削发为尼。
帝与文帝幸姬霍氏淫通，改姓徐氏，龙驹劝长留宫内，声云度霍氏为尼，以余人代之。
后性端静，有识量，寡嗜欲，聪敏强记，涉猎经史，工书翰而身居俭约，衣服无锦绣之饰，左右近侍才百许人，唯寻阅图史及释典为事。尝遇岁旱，自暴而诵佛经，应时雨降。无子，养孙姬子胤为己子。数上书谏争，后主将废之，而立张贵妃，会国亡不果，乃与后主俱入长安。及后主薨，后自为哀辞，文甚酸切。
隋炀帝每巡幸，恒令从驾。及炀帝被杀，后自广陵过江，于毗陵天静寺为尼，名观音。贞观初卒。
己亥，尊胡充华为皇太妃。三月甲长朔，皇太后出俗为尼，徙御金墉城。
九月戊申，皇太后高氏崩于瑶光寺。冬十月丁卯，以尼礼葬高太后于芒山。
文明太皇太后欲家世贵宠，乃简熙二女，俱入掖庭，时年十四。其一早卒。后有姿媚，偏见爱幸。未几，疾病，太后乃遣还家为尼，帝犹留念焉。岁余而太后崩，帝服终，颇存访之。又闻后素疹痊除，遗阉官双三念玺书劳问，遂迎赴洛阳。及至，宠爱过本初，当夕，宫人稀复进见。拜为左昭仪，后立为皇后。
时新都关中，务欲东讨，蠕蠕寇边，未遑北伐，故帝结婚以抚之。于是更纳悼后，命后逊居别宫，出家为尼。悼后犹怀猜忌，复徙后居秦州，依子秦州刺史武都王。帝虽限大计，恩好不忘，后密令养发，有追还之意。然事秘禁，外无知者。
六年春，蠕蠕举国度河，前驱已过夏。颇有言虏为悼后之故兴此役。帝曰：岂有百万之众为一女子举也？虽然，致此物论，朕亦何颜以见将帅邪！乃遣中常侍曹宠继手敕令后自尽。后奉敕，挥泪谓宠曰：愿至尊享千万岁，天下康宁，死无恨也。因命武都王前，与之决。遗语皇太子，辞皆凄怆，因恸哭久之。侍御咸垂涕失声，莫能仰视。召僧设供，令侍婢数十人出家，手为落发。事毕，乃入室，引被自覆而崩，年三十一，凿梦积崖为龛而葬，神柩将入，有二丛云先入龛中，顷之一灭一出，后号寂陵。及文帝山陵毕，手书云，万岁后欲令后配飨。公卿乃议追谥曰文皇后，附于太庙。废帝时，合葬于永陵。
后主皇后斛律氏，左丞相光之女也。初为皇太子妃，后主受禅，立为皇后。武平三年正月，生女，帝欲悦光，诈称生男，为之大赦。光诛，后废在别宫，后令为尼。齐灭，嫁为开府元仁妻。
孝闵皇后元氏，名胡摩，魏文帝第五女也帝被废，后出俗为尼。建德初，武帝诛晋公护，上帝尊号，以后为孝闵皇后，居崇义宫。隋革命，后出居里第。大业十二年，殂。
武皇后李氏，名娥姿，楚人也。于谨平江陵，后家被籍没。至长安，周文以后赐武帝。后得亲幸，生宣帝。宣帝崩，静帝尊为大帝太后。隋开皇元年三月，出俗为尼，改名常悲。八年，殂，以尼礼葬于京城南。
宣帝后朱氏，名满月，吴人也宣帝崩，静帝尊后为帝太后。隋开皇元年二月，出俗为尼，改名法净。六年，殂，以尼礼葬于京城西。
宣帝后陈氏，名月仪，自云颖川人，大将军山提之第八女也帝崩，后出俗为尼，改名华光。后永徽初终宣帝皇后元氏，名乐尚，河南洛阳人，开府晟之第二女也帝崩，后出家为尼，改名华胜。初，后与陈皇后同时被选入宫，俱拜为妃；及升后，又同日受册。帝宠遇二后，礼数均等，年齿复同，特相亲爱。及为尼后，李、朱及尉迟后并相继殒殁，而二后贞观中尚存。
宣帝皇后尉迟氏名繁炽，蜀公迥之孙女也大象二年三月，立为天左大皇后。帝崩，后出俗为尼，改名华道。隋开皇十五年，殂。
时从驾骁果数有逃散，帝忧之，以问矩。矩曰：今车驾留此，已经二年。骁果之徒，尽无家口，人无匹合，则不能久安。臣请听兵士于此纳室。帝大喜曰：公定多智，此奇计也。因令矩检校为将士等娶妻。矩召江都境内寡妇及未嫁女皆集宫监，又召诸将帅及兵等恣其所取。因听自首，先有奸通妇女及尼、女官等，并即配之。
宣武崩后，为比丘尼，通习经义，法座讲说，诸僧叹重之。
聪有妓十余人，有子无子皆注籍为妾，以悦其情。及病，欲不适他人，并令烧指吞炭，出家为尼。聪所作文笔二十卷。
先是童谣曰：白羊头毣秃，羖羊历头生角。又曰：羊羊吃野草，不吃野草远我道，不远打尔脑。又曰：阿嬷姑，祸也；道人姑夫，死也。羊为愔也，角文为用刀，道人谓废帝小名，太原公主尝作尼，故曰阿嬷姑，愔、子献、天和皆尚帝姑，故曰道人姑夫云。
六月丁未朔。辛酉，出宫人四百八十，送两街寺观安置。
肃宗韦妃，林甫罗织，起柳绩之狱，坚连坐得罪，兄弟并赐死。太子惧，上表自理，言与妃情义不睦，请离婚，玄宗慰抚之，听离。妃遂削发被尼服，居禁中佛舍。西京失守，妃亦陷贼。
乃再贬为欢州司马。男景伯，配泉州；女尼真如，隶郴州；其财物婢妾，传送京师。
身居宰相，母野殡，不言展墓，不议迁祔；姊为尼，殁于近寺，终丧不临，士君子罪之。
乾宁四年正月，城中食竭，瑄与妻荣氏出奔，至中都，为野人所害，传首汴州。荣氏至汴州为尼。
崔绘妻卢氏，幽州范阳人也，为山东著姓。绘早终，卢既年少，诸兄常欲嫁之，卢辄称病固辞。卢亡姊之夫李思冲，神龙初为工部侍郎，又求续亲。卢谓左右曰：吾自誓久已定矣。乃夜中出自窦中，奔归崔氏，发面尽为粪秽所污，宗族见者皆为之垂泪。因出家为尼，诸尼钦其操行，皆尊事之。开元中，以老病而卒。
崔绘妻卢者，鸾台侍郎献之女。献有美名。绘丧，卢年少，家欲嫁之，卢称疾不许。女兄适工部侍郎李思冲，早亡。思冲方显重，表求继室，诏许，家内外姻皆然可。思冲归币三百舆，卢不可，曰：吾岂再辱于人乎？宁没身为婢。是夕，出自窦，粪秽蔑面，还崔舍，断发自誓。思冲以闻，武后不夺也，诏为浮屠尼以终。
后年十四，太宗闻其有色，选为才人。太宗崩，后削发为比丘尼，居于感业寺。高宗幸感业寺，见而悦之，复召入宫。
既见帝，赐号武媚。及帝崩，与嫔御皆为比丘尼。高宗为太子时，入侍，悦之。
女真一，少为尼，没入掖庭。德宗时，始告以载死，号踊投地，左右呵止，帝曰：安有闻亲丧责其哀殒乎？命扶出。
案五代会要：太祖皇后张氏早崩又，北梦琐言云：梁祖魏国夫人张氏，砀山富室女，父蕤，曾为宋州刺史张贤明有礼，温虽虎狼其心，亦所景伏初收衮、郓，得朱瑾妻，温告之曰：彼既无依，寓于辎车。张氏遣人召之，瑾妻再拜，张氏答拜泣下，谓之曰：衮、郓与司空同姓之国，昆仲之间，以小故寻戈，至吾姒如此。设不幸汴州失守，妾亦似吾姒之今日也。又泣下，乃度为尼，张恒给其费。
开平四年夏，诏金华公主出家为尼，居于宋州元静寺，盖太祖推恩于罗氏，令终其妇节也。
今考通鉴考异引梁功臣列传云：罗廷规尚安阳公主，又尚金华公主。薛史罗绍威传亦载开平四年，诏金华公主出家为尼。
梁史广王全昱传曰：昱朴野，常呼帝为三。宫中博戏之事讳之及庄宗即位，尽诛朱氏，惟全昱先令终。至道初，知单州有称广王之后与尼讼田者，岂以一言之善，独存其嗣耶！
闵帝即位，加兼侍中。既而帝子重吉出刺亳州，女尼入宫，帝方忧不测。
甲申，帝为故皇子亳州刺史重吉、皇长女尼惠明大师幼澄举哀行服，群臣诣合门奉慰。
魏国夫人陈氏，襄州人，本昭宗之宫嫔也陈氏性既静退，不以宠侍自侈，武皇常呼为阿女者。及武皇大渐之际，陈氏侍医药，垂泣言：妾为王执扫除之役，十有四年矣，王万一不幸，妾将何托！既不能身以为殉，愿落发为尼，为王读一藏佛经，以报平昔。武皇为之流涕。及武皇薨，陈氏果落发持经，法名智愿。后居于洛阳佛寺，庄宗赐号建法大师。天成中，明宗幸其院，改赐圆惠大师。晋天福中，卒于太原。追谥光国大师，塔以惠寂为名也。
案：刘后传，永乐大典原阙。考北梦琐言云：庄宗刘皇后，魏州成安人，家世寒微正位之后，凡贡奉先入后宫，惟写佛经施尼师，他无所赐先是，庄宗自为俳优，名曰李天下，杂于涂粉优杂之间，时为诸优朴抶掴搭，竟为嚣妇恩伶之倾玷，有国者得不以为前鉴！刘后以囊盛金合犀带四，欲于太原造寺为尼，沿路复通皇弟存渥，同箦而寝，明宗闻其秽，即令自杀。
欲于太原造寺为尼及至太原，乃削发为尼。
庄宗遇弑，后宫散走。虢国夫人夏氏后嫁契丹突欲李赞华。赞华性酷毒，喜杀人，婢妾微过，常加刲灼。夏氏惧，求离婚，乃削发为尼以卒。
考北梦琐言云：庄宗皇帝嫡夫人韩氏，后为淑妃，伊氏为德妃夫人夏氏，最承恩宠，后嫁李赞华，所谓东丹王，既阿保机长子，先归朝，后除滑州节度使。性酷毒，侍婢微过，即以刀刲火灼。夏氏少长宫掖，不忍其凶，求离婚，归河阳节度使夏鲁奇家，后为尼也。
张格，字承之，故宰相浚之子也。浚为梁祖所忌，潜遣人害于长水，格易姓名，流转入蜀王建僭号，以格为宰相。格所生母，当浚之遇害，潜匿于民间，落发为尼，流浪于函、洛。王建闻之，潜使人迎之入蜀，赐紫，加号慈福大师。
闰七月庚午朔丁酉，故皇子河南尹重乂妻虢国夫人李氏落发为尼，赐名悟因，仍锡紫衣、法号及夏腊二十。
寿王重乂，字宏理，高祖第三子也天福中，追封寿王。妃李氏，汾州刺史玘之女也。重乂无子，妃后落发为尼，开运中，卒于京师。
十二丁酉朔己亥，故皇子重乂英妻张氏落发为尼，赐名悟慎，并夏腊二十。
周广顺三年正月，遇妻宋国夫人霍氏上言，请度为尼，周太祖许之，仍赐紫衣，号贞范大师，法名惠圆，又赐夏腊十。
丁亥，诏：唐朝五庙，旧在至德宫安置，应属徽陵庄田园舍，宜令新除右监门将军李重玉为主。其缘陵缘庙法物，除合留外，所有金银器物，充迁葬故淑妃王氏及许王从益外，其余并给与重玉及尼惠英、惠灯、惠能、惠严等。令重玉以时祀陵庙，务在丰洁。
案北梦琐言云：镇州市民刘方遇，家财数十万。方遇妻田氏蚤卒，田之妹为尼，常出入方遇家，方遇使尼长发为继室。
太祖已破朱瑾，纳其妻以归乃送瑾妻为尼。
太祖尝疾，昭仪与尼数十人昼夜为佛法，未尝少懈开平三年，度为尼，居宋州佛寺。
梁亡，唐庄宗入汴已而度为尼，赐名誓正，居于洛阳。
废帝入立，尝置酒妃院，妃举酒曰：愿辞皇帝为比丘尼。
晋高祖立，妃自请为尼，不可，乃迁于至德宫。
宣懿皇后符氏初适李守贞子崇训其母以后夫家灭亡，而独脱死兵刃之间，以为天幸，欲使削发为尼，后不肯曰：死生有命，天也。何必妄毁形发为！
又有开封尼李静善者，内人言其貌似柔福，静善即自称柔福。蕲州兵马钤辖韩世清送至行在，遣内侍冯益等验视，遂封福国长公主，适永州防御使高世荣。其后内人从显仁太后归，言其妄，送法寺治之。内侍李自北还，又言柔福在五国城，适徐还而薨。静善遂伏诛。柔福薨在绍兴十一年，从梓宫来者以其骨至，葬之，追封和国长公主。
二女皆笄，普妻和氏言愿为尼，太宗再三谕之，不能夺。赐长女名志愿，号智果大师；次女名志英，号智圆大师。
妖尼道安构狱，事连开封判官张去华，敏中妻父也，以故得请不预决谳。既而法官皆贬，犹以亲累落职，出知广州。
未几，判大理寺，卢州妖尼道安诬讼徐铉，道安当反坐，有诏勿治。禹称抗疏雪铉，请论道安罪，坐贬商州团练副使，岁余移解州。
未几，有卢州尼道安讼弟妇不实，府不为治，械系送本州。弟妇即徐铉妻之甥。道安伐登闻鼓，言铉以尺牍求请，去华故不为治。上怒，去华坐削一任，贬安州司马。
似道大怒曰：臣为大礼使，陛下举动不得预闻，乞罢政。即日出嘉会门，帝留之不得，乃罢显祖，涕泣出贵嫔为尼，始还。
定哥自其夫时，与家奴阎乞儿通，尝以衣服遗乞儿。及为贵妃，乞儿以妃家旧人，给事本位。定哥既怨海陵疏已，欲复与乞儿通。有比丘尼三人出入宫中，定哥使比丘尼向乞儿索所遗衣服以调之。乞儿识其意，笑曰：妃今日富贵忘我耶。定哥欲以计纳乞儿宫中，恐阍者索之，乃令侍儿以大箧盛亵衣其中，遣人载之入宫。阍者索之，见箧中皆亵衣，固已悔惧。定哥使人诘责阍者曰：我，天子妃。亲体之衣，尔故玩视，何也？我且奏之。阍者惶恐曰：死罪。请后不敢。定哥乃使人以箧盛乞儿载入宫中，阍者果不敢复索。乞儿入宫十余日，使衣妇人衣，杂诸宫婢，抵暮遣出。贵哥以告海陵。定哥缢死，乞儿及比丘尼三人皆伏诛。封贵哥莘国夫人。
旧俗，妇女寡居，宗族接续之。后乃祝发为比丘尼，号通慧圆明大师，赐紫衣，归辽阳，营建清安禅寺，别为尼院居之。贞元三年，世宗为东京留守。正隆六年五月，后卒。世宗哀毁过礼，以丧去官。未几，起复为留守。是岁十月，后弟李石定策，世宗即位于东京，尊谥为贞懿皇后，其寝园曰孝宁宫。
綝遣将军孙耽送亮之国，徙尚于零陵，迁公主于豫章。綝意弥溢，侮慢民神，遂烧大桥头伍子胥庙，又坏浮屠祠，斩道人。
三月，诏诸州坑沙门，毁诸佛像。徒长安城工巧二千家于京师。车驾旋轸，幸洛水，分军诛李闰叛羌。
夏四月甲申，车驾至自长安。戊子，邺城毁五层佛图，于泥像中得玉玺二，其文皆曰受命于天，既寿永昌，其一刻其旁曰魏所受汉传国玺。
癸酉，诏沙门不得去寺，浮游民间，行者仰以公文。
大驾行幸三川，颓留守京师，沙门法秀谋反，颓率禁卫收掩毕获，内外晏然。
长子烈从幸中山，车驾还次肆州，司空苟颓表沙门法秀詃惑百姓，潜谋不轨，诏烈与吏部尚书丞祖驰驿讨之。会秀已平，转左卫将军，赐爵昌国子。
沙门法秀谋反，伏诛。诏曰：法秀妖诈乱常，妄说符瑞，兰台御史张求等一百余人，招结奴隶，谋为大逆，有司科以族诛，诚合刑宪。
及沙门法秀谋逆，事发，多所牵引。睿曰：与其杀不辜，宁赦有罪。宜枭斩首恶，余从疑赦，不亦善乎？高祖从之，得免者千余人。
魏诚弟亮，字平诚。承明初，擢为中散。告沙门法秀反，迁冠军将军，赐爵永宁侯，加给事中。
平季，字稚穆，燕国蓟人。祖济，武威太守。父雅，州秀才，与沙门法秀谋反，伏诛。
赊弥国，在波知之南，山居。不信佛法，专事诸神。亦附厌哒。东有钵卢勒国，路险，缘铁锁而度，下不见底。熙平中，宋云等竟不能达。
阿于子、段畅以千骑投周。周军攻东门，际昏，遂入。进兵焚佛寺门屋，飞焰照天地。
则性贪惏，在州取受非法，旧京取像，毁以铸钱，于时世号河阳钱，皆出其家。
法和始于百里洲造寿王寺，既架佛殿，更截梁柱，曰：后四十许年佛法当遭雷电，此寺幽僻，可以免难。及魏平开荆州，宫室焚烬，总管欲发取寿王佛殿，嫌其材短，乃停。后周氏灭佛法，此寺隔在陈境，故不及难。
于是以萧摩诃为皇畿大都督分兵镇守要害，僧尼道士尽皆执役。
出为北兖州刺史、都督缘淮诸军事。曾有祅贼沙门僧强自称为帝，土豪蔡伯宠起兵应之，攻陷北徐州。诏庆之讨焉。庆之斩伯宠、僧强，传其首。
戊申，诏自王公已下至于庶人，私养沙门、巫及金银工巧之人在其家者，皆遣诣官曹，限今年二月十五日。过期不出，巫、沙门身死，主人门诛。庚戌，诏自三公已下至于卿士，其子息皆诣太学，其百工伎巧驺卒子息当习其父兄所业，不听私立学校，违者师身死，主人门诛。
三月，诏诸州坑沙门，毁诸佛像，徙长安城内工巧二千家于京师。
夏四月甲申，车驾至自长安。戊子，毁邺城五层佛图，于泥像中得玉玺二，其文皆曰受命于天，既寿永昌。其一刻其旁曰魏所受汉传国玺。
二年春正月，泾州沙门刘慧汪聚众反，诏华州刺史奚康生讨之。
三年春二月壬子，秦州沙门刘光秀谋反，州郡捕斩之。
夏六月，沙门法庆聚众反于冀州，杀阜城令，自称大乘。
时冀州沙门法庆既为妖幻，遂说勃海人李归伯。归伯合家从之，招率乡人，推法庆为主。法庆以归伯为十住菩萨、平魔军司、定汉王；自号大乘。杀一人者为一住菩萨，杀十人者为十住菩萨。又合狂药，令人服之，父子兄弟不相知识，唯以杀害为事。刺史萧宝寅遣兼长史崔伯驎讨之，败于煮枣城，伯驎战没。凶众遂盛，所在屠灭寺舍，斩戮僧尼，焚烧经像，云：新佛出世，除去众魔。诏以遥为使持节、都督北征诸军事，讨破之。禽法庆，并其妻尼惠晖等，斩法庆，传首京师，后禽归伯，戮于都市。
丙子，初断佛、道二教，经像悉毁，罢沙门、道士，并令还俗。并禁诸淫祀，非祀典所载者，尽除之。
及帝征辽东，令文同巡察河北诸郡，文同见沙门斋戒菜食者，以为妖妄，皆收系之。北至河间，召诸郡官人，小有迟违者，辄覆面于地而捶杀之。求沙门相聚讲论及长老共为佛会者数百人，文同以为聚结惑众，尽斩之。又悉裸僧尼，验有淫状非童男女者数千人，复将杀之。郡中士女，号哭于路，诸郡惊骇，各奏其事。帝闻大怒，遣使者达奚善意驰锁之，斩于河间，以谢百姓。仇人剖其棺，脔其肉啖之，斯须咸尽。
及帝征辽东，令文同巡察河北诸郡。文同见沙门斋戒菜食者，以为妖妄，皆收系狱。比至河间，召诸郡官人，小有迟违者，辄皆覆面于地而棰杀之。求沙门相聚讲论，及长老共为佛会者数百人，文同以为聚结惑众，尽斩之。又悉裸僧尼，验有淫状非童男女者数千人，复将杀之。郡中士女号哭于路，诸郡惊骇，各奏其事。帝闻而大怒，遣使者达奚善意驰锁之，斩于河间，以谢百姓。仇人剖其棺，脔其肉而啖之，斯须咸尽。
六年春正月癸亥朔，旦，有盗数十人，皆素冠练衣，焚香持华，自称弥勒佛，入自建国门。监门者皆稽首。既而夺卫士仗，将为乱。齐王暕遇而斩之。于是都下大索，与相连坐者千余家。
七年，奕上疏请除去释教，曰：
佛在西域，言妖路远，汉译胡书，恣其假托。故使不忠不孝，削发而揖君亲；游手游食，易服以逃租赋。演其妖书，述其邪法，伪启三涂，谬张六道，恐吓愚夫，诈欺庸品。凡百黎庶，通识者稀，不察根源，信其矫诈。乃追既往之罪，虚规将来之福。布施一钱，希万倍之报；持斋一日，冀百日之粮。遂使愚迷，妄求功德，不惮科禁，轻犯宪章。其有造作恶逆，身坠刑网，方乃狱中礼佛，口诵佛经，昼夜忘疲，规免其罪。且生死寿夭，由于自然；刑德威福，关之人主。乃谓贫富贵贱，功业所招，而愚僧矫诈，皆云由佛。窃人主之权，擅造化之力，其为害政，良可悲矣！
案书云：惟辟作福威，惟辟玉食。臣有作福、作威、玉食，害于而家，凶于而国，人用侧颇僻。降自牺、农，至于汉、魏，皆无佛法，君明臣忠，祚长年久。汉明帝假托梦想，始立胡神，西域桑门，自传其法。西晋以上，国有严科，不许中国之人，辄行髡发之事。洎于苻、石，羌胡乱华，主庸臣佞，政虐祚短，皆由佛教致灾也。梁武、齐襄，足为明镜。昔褒姒一女，妖惑幽王，尚致亡国；况天下僧尼，数盈十万，翦刻缯彩，装束泥人，而为厌魅，迷惑万姓者乎！今之僧尼，请令匹配，即成十万余户，产育男女，十年长养，一纪教训，自然益国，可以足兵。四海免蚕食之殃，百姓知威福所在，则妖惑之风自革，淳朴之化还兴。
且古今忠谏，鲜不及祸。窃见齐朝章仇子他上表言：僧尼徒众，糜损国家，寺塔奢侈，虚费金帛。为诸僧附会宰相，对朝谗毁；诸尼依托妃主，潜行谤讟。子他竟被囚执，刑于都市。及周武平齐，制封其墓。臣虽不敏，窃慕其踪。
又上疏十一首，词甚切直。高祖付群官详议，唯太仆卿张道源称奕奏合理。中书令萧瑀与之争论曰：佛，圣人也。奕为此议，非圣人者无法，请置严刑。奕曰：礼本于事亲，终于奉上，此则忠孝之理着，臣子之行成。而佛逾城出家，逃背其父，以匹夫而抗天子，以继体而悖所亲。萧瑀非出于空桑，乃遵无父之教。臣闻非孝者无亲，其瑀之谓矣！瑀不能答，但合掌曰：地狱所设，正为是人。高祖将从奕言，会传位而止。
奕武德九年五月密奏太白见秦分，秦王当有天下，高祖以状授太宗。及太宗嗣位，召奕赐之食，谓曰：汝前所奏，几累于我，然今后但须尽言，无以前事为虑也。太宗常临朝谓奕曰：佛道玄妙，圣迹可师，且报应显然，屡有征验，卿独不悟其理，何也？奕对曰：佛是胡中桀黠，欺诳夷狄，初止西域，渐流中国。遵尚其教，皆是邪僻小人，模写庄、老玄言，文饰妖幻之教耳。于百姓无补，于国家有害。太宗颇然之。
贞观十三年卒，年八十五。临终诫其子曰：老、庄玄一之篇，周、孔六经之说，是为名教，汝宜习之。妖胡乱华，举时皆惑，唯独窃叹，众不我从，悲夫！汝等勿学也。古人裸葬，汝宜行之。奕生平遇患，未尝请医服药，虽究阴阳数术之书，而并不之信。又尝醉卧，蹶然起曰：吾其死矣！因自为墓志曰：傅奕，青山白云人也。因酒醉死，呜呼哀哉！其纵达皆此类。注老子，并撰音义，又集魏、晋以来驳佛教者为高识传十卷，行于世。
八月己亥朔，日有蚀之。丙寅，诃陵国遣使献僧祇僮及五色鹦鹉，频伽鸟并异香名宝。丁未，淄青节度使李师道阴与嵩山僧圆净谋反，勇士数百人伏于东都进奏院，乘洛城无兵，欲窃发焚烧宫殿而肆行剽掠。小将杨进、李再兴告变，留守吕元膺乃出兵围之，贼突围而出，入嵩岳，山棚尽擒之。讯其首，僧圆净主谋也。僧临刑叹曰：误我事，不得使洛城流血！
三月以道士赵归真为左右街道门教授先生。时帝志学神仙，师归真。归真乘宠，每对，排毁释氏，言非中国之教，蠹耗生灵，尽宜除去，帝颇信之。
五年春正月己酉朔，敕造望仙台于南郊坛归真自以涉物论，遂举罗浮道士邓元起有长年之术，帝遣中使迎之。由是与衡山道士刘玄靖及归真胶固，排毁释氏，而拆寺之请行焉。
会昌五年八月，中书门下奏：东都太庙九室神主，共二十六座，自禄山叛后，取太庙为军营，神主弃于街巷，所司潜收聚，见在太微宫内新造小屋之内。其太庙屋室并在，可以修崇。如合置，望以所拆大寺材木修建。既是宗室官居守，便望令充修东都太庙使，勾当修缮。奉敕宜依。
时废浮图法，以铜像铸钱。仲郢为京畿铸钱使，钱工欲于模加新字，仲郢止之，唯淮南加新字，后竟为僧人取之为像设钟磬。
寻而蓝田县人贺兰进与里内五十余人相聚念佛，神策镇将皆捕之，以为谋逆，当大辟。元裕疑其冤，上疏请出贺兰进等付台覆问，然后行刑，从之。
法善自高宗、则天、中宗历五十年，常往来名山，数召入禁中，尽礼问道。然排挤佛法，议者或讥其向背。以其术高，终莫之测。睿宗即位，称法善有冥助之力，先天二年，拜鸿胪卿，封越国公，仍依旧为道士，止于京师之景龙观，又赠其父为歙州刺史。当时尊宠，莫与为比。
八月壬午，大毁佛寺，复僧尼为民。
武宗用一李德裕，逐成其功烈。然其奋然除去浮图之法甚锐，而躬受道家之菉，服药以求长年。以此见其非明智之不惑者，特好恶有不同尔。
武宗即位，废浮图法，天下毁寺四千六百、招提兰若四万，籍僧尼为民二十六万五千人，奴婢十五万人，田数千万顷，大秦穆护、祆二千余人。上都、东都每街留寺二，每寺僧三十人，诸道留僧以三等，不过二十人。腴田鬻钱送户部，中下田给寺家奴婢丁壮者为两税户，人十亩。以僧尼既尽，两京悲田养病坊，给寺田十顷，诸州七顷，主以耆寿。
毁上元道、佛祠四十区，修坞壁，起建业、抵京岘，楼雉相望。
泚大治战棚、云桥，士皆惧，游环曰：贼取佛祠干木为攻具，可以火之。
毁属下浮屠私庐数千，以地予农。蜀先主祠旁有猱村，其民剔发若浮屠者，畜妻子自如，德裕下令禁止。蜀风大变。
初，回纥至东京，放兵攘剽，人皆遁保圣善、白马二祠浮屠避之，回纥怒，火浮屠，杀万余人，及是益横，诟折官吏，至以兵夜斫含光门，入鸿胪寺。
全忠知其意，阳相然许。胤乃毁浮图，取铜铁为兵仗。
甲戌，大毁佛寺，禁民亲无侍养而为僧尼及私自度者。
即位之明年，废天下佛寺三千三百三十六。是时中国乏钱，乃诏悉毁天下铜佛像以铸钱，尝曰：吾闻佛说以身世为妄，而以利人为急，使其真身尚在，苟利于世，犹欲割截，况此铜像，岂其所惜哉？
昂父亦好学，平生不喜佛说，父死，昂于柩前诵尚书，曰：此吾先人之所欲闻也。禁其家不可以佛事污吾先人。
五年春正月壬辰朔，雨雪，不御殿。禁铁铸浮屠及佛像。
八月戊戌，禁以金箔饰佛像。
庚午，诏河北、河东、京畿清野，令流民得占官舍寺观以居。
壬寅，毁诸路淫祠。
丁巳，遣司农丞钟世明诣福建路籍寺观绝产田宅入官，其后岁入钱三十四万缗。
睦州有狂僧突入州廨，出妖言，与转运使陈尧佐按其实，斩之，上嘉其能断。
知信州，灵鹫山浮屠，犯法者众，及之治其奸，流数十人，乃自劾。朝廷嘉之，释不问。
译经僧死，遗表度十僧，列子庙三年度一道士，皆抑不行。
李清臣字邦直，魏人也。七岁知读书，日数千言，暂经目辄诵，稍能戏为文章。客有从京师来者，与其兄谈佛寺火，清臣从傍应曰：此所谓灾也，或者其蠹民已甚，天固儆之邪？因作浮图灾解。兄惊曰：是必大吾门。韩琦闻其名，以兄之子妻之。
孝宗受禅，念旧学，命知漳州，为谏议大夫王大宝所格。寻除秘阁修撰、敷文阁待制，召提举佑神观兼侍读，遂拜礼部侍郎。奏禁遏淫祀，仍于三朝史中删去道释、符瑞志，大略以为非春秋法。
主泉州同安簿，选邑秀民充弟子员，日与讲说圣贤修己治人之道，禁女妇之为僧道者。
居数月，除江东转运副使，以疾辞，改知漳州。奏除属县无名之赋七百万，减经总制钱四百万。以习俗未知礼，采古丧葬嫁娶之仪，揭以示之，命父老解说，以教子弟。土俗崇信释氏，男女聚僧庐为传经会，女不嫁者为庵舍以居，熹悉禁之。
性不喜浮图氏，尝裂佛经以制帷帐。所著蒙书十卷及嗣禹说、表孟子上下篇、太一祠录，人颇称之。
张商英方有时望，天信往往称于内朝，商英亦欲借左右游谈之助，阴与相结，使僧德洪辈道达语言。商英劝帝节俭，稍裁抑僧寺，帝始敬畏之，而近侍积不乐，间言浸润，眷日衰。京党因是告商英与天信漏泄禁中语言，天信先发端，窥伺上旨，动息必报，乃从外庭决之，无不如志。商英遂罢。
大名府僧李智究等谋反，伏诛。
十月乙丑，禁糠禅、瓢禅，其停止之家抵罪。
十一月乙卯以惑众乱民，禁罢全真及五行毗卢。
己未，凤翔府龙泉寺僧超过等谋乱遇赦，没其财，羁管京兆僧司；同谋苏德，责令从军自效。
壬午，平阳路僧官以妖言惑众伏诛。
是时，朝廷无事，稽古礼文之事，有坠必举，请赐经筵讲官坐，以崇圣学，选清望官专典陈言，以求治道，核守令六事，沙汰僧尼，举隐逸士，事见太平传。
五年，邑人吴乞儿、济南道士胡王反，讨平之。七年，改白马令，僧臧罗汉与彰德赵当驴反，又平之。
夏四月己亥，王家屏复入阁。始与妖僧李圆朗作乱，犯南雄，有司讨诛之。
英宗即位，诏节冗费。濴因奏减上供物，及汰法王以下番僧四五百人，浮费大省。
武宗初即位，请毁新立寺观，屏逐法王、真人，停止醮事，并论前中官齐玄炼丹糜金罪。
献夫以尼僧、道姑伤风化，请勒令改嫁，帝从之。又因霍韬言，尽汰僧道无牒、毁寺观私创者。
在南都，禁丧家宴饮，绝妇女入寺观，罪娼户市良人女，毁淫祠，建社学，散僧尼，表忠节。既去，士民思之。
